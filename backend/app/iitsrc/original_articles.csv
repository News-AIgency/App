News Site;Headline;Perex;Article;Tags
Pravda;Stavebníctvu sa vlani na Slovensku nedarilo. Podľa analytika za to môže pokles vo výstavbe infraštruktúry;Stavebný sektor na Slovensku vyprodukoval v roku 2024 práce v objeme takmer 7,5 miliardy eur. Stavebníctvo síce v bežných cenách medziročne vzrástlo, ale po očistení o vplyv inflácie a prepočte do stálych cien jeho produkcia klesla o 5 %. Celkový výsledok sektora nevylepšili ani mierne rastúce výkony v posledných dvoch mesiacoch roka, informoval v utorok Štatistický úrad (ŠÚ) SR.;Pod prepad stavebníctva v roku 2024 sa podpísal pokles všetkých zložiek domácej produkcie, a to najmä podielovo najsilnejšej zložky, domácej novej výstavby s rekonštrukciami a modernizáciami o viac ako 6 %, a aj prác na opravách a údržbe stavieb o takmer 5 %. Negatívny výsledok odvetvia z hľadiska členenia podľa typu stavby vyplýva z poklesu dominujúcej výstavby budov o viac ako 2 % a tiež z prepadu o takmer 12 % v prácach na inžinierskych stavbách. Pokles stavebnej produkcie bol zaznamenaný druhý rok za sebou, ale v roku 2023 bol iba mierny o 0,2 %. V decembri 2024 stavebníctvo zvýšilo svoj výkon. Jeho produkcia dosiahla objem 752,7 milióna eur a medziročne vzrástla o 4,3 %. Slovenské stavebníctvo dosiahlo plusový výsledok len tri mesiace v roku 2024, decembrová hodnota bola druhá najvyššia. Objem stavebnej produkcie po zohľadnení vplyvov sezónnosti bol nižší aj medzimesačne o 1,2 %. Dominantná zložka, domáca nová výstavba, sa v decembri zvýšila o viac ako 12 %, išlo o jej najvyšší nárast v priebehu minulého roka. Bilanciu odvetvia však naďalej brzdili domáce opravy a údržba, ich objem bol o takmer 15 % medziročne nižší. Stavebná produkcia realizovaná v SR presiahla 90 % celkových výkonov odvetvia. Celkový decembrový výsledok odvetvia podporil aj nárast stavebných prác v zahraničí o 2,9 %, ich podiel na celkovej produkcii odvetvia klesol pod 10 %. Napriek čiastočnému zotaveniu stavebníctva v závere roka, ktoré v medziročnom porovnaní podporil aj priaznivejší bázicky efekt, stavebníctvo v priemere v minulom roku skončilo v červených číslach. Dôvody je potrebné hľadať najmä vo výpadku produkcie na výstavbe verejnej infraštruktúry, ktorá sa ocitla v prechodnom období medzi dvomi rozpočtovacími obdobiami eurofondov, skonštatoval analytik UniCredit Bank Ľubomír Koršňák. „V priemere za celý rok ostávalo aj minulý rok stavebníctvo v červených číslach. Jeho medziročný pokles sa dokonca prehĺbil z 0,2 % v roku 2023 na päť percent v roku 2024. Dôvody je potrebné hľadať najmä vo výstavbe infraštruktúry, kde sa stavebná produkcia minulý rok v úhrne za celý rok medziročne znížila až o 12,1 %,“ uviedol analytik. Naopak, pokles vo výstavbe budov sa minulý rok zmiernil najmä v dôsledku postupnej stabilizácie trhu s rezidenčnými nehnuteľnosťami, ktorý reagoval na prvotný pokles úrokových sadzieb, vysvetlil Koršňák. Výstavba bytov mala pritom v posledných mesiacoch minulého roka ťažiť zo stabilizácie trhu s bývaním podporenej nižšími úrokmi a postupne obnovujúcim sa dopytom. V nasledujúcich mesiacoch bude stavebníctvo podľa analytika pravdepodobne čeliť stagnujúcemu dopytu. Výstavbu budov by mali naďalej brzdiť relatívne vysoké úroky a klesajúca investičná aktivita v ekonomike. Zotavenie trhu s bývaním bude podľa odborníka len pozvoľné a k úrovňami spred energetickej a inflačnej krízy sa podľa jeho slov ani zďaleka nepriblíži. „Výstavba infraštruktúry bude stále čeliť prechodnému obdobiu, keď sa ukončili viaceré projekty financované z predchádzajúceho rozpočtovacieho obdobia, zatiaľ čo nábeh stavebných projektov z nového rozpočtovacieho obdobia či plánu obnovy je len pozvoľný a stále naráža na viaceré problémy. I vďaka nižšej porovnávacej báze z minulého roka by sa stavebníctvo tento rok malo predsa len vrátiť do plusu, avšak minuloročné straty najskôr plne nedokáže vymazať. Postupné oživenie podporené i poklesom úrokových sadzieb, ktoré nebude len výsledkom priaznivého bázického efektu, očakávame najskôr až v druhej polovici roka,“ doplnil Koršňák. Rýchlosť zotavenia pritom môžu podľa neho brzdiť aj problémy na ponukovej strane, najmä nedostatočná kapacita domáceho stavebníctva vrátane nedostatku zamestnancov.;#Štatistický úrad, #stavebníctvo, #stavebná produkcia, #infraštruktúra
Pravda;Ceny pohonných látok klesli prvýkrát v tomto roku;Po týždňoch nepretržitého zdražovania ceny pohonných látok v závere januára klesli. Benzín natural 95 a natural 98 aj najpredávanejšia motorová nafta medzitýždňovo zlacneli v priemere o dva centy za liter, ceny plynov sa takmer nezmenili. Ceny pohonných látok tak boli tesne pod úrovňou minulého roka, informoval v piatok Štatistický úrad (ŠÚ) SR.;„Spotrebiteľské ceny pohonných látok sa počas piateho týždňa znížili. Ceny oboch benzínov medzitýždňovo klesli prvýkrát za sedem týždňov, od polovice decembra 2024, cena motorovej nafty klesla prvýkrát od začiatku roka. Benzín natural 98 sa v závere januára 2025 predával za 1,789 eura za liter, medzitýždňovo zlacnel o 2,6 centa. Cena za liter benzínu natural 95 bola 1,589 eura, oproti predošlému týždňu klesla o 2,3 centa. Priemerná cena motorovej nafty bola na úrovni 1,549 eura za liter a bola lacnejšia o 1,9 centa ako v predchádzajúcom týždni,“ priblížili štatistici. Plyny medzitýždňovo zaznamenali iba nepatrné cenové výkyvy. Za skvapalnený zemný plyn (LNG) spotrebitelia zaplatili nepatrne zvýšených 1,697 eura za kilogram, znížená cena skvapalneného ropného plynu (LPG) bola 0,763 eura za liter. Stlačený zemný plyn (CNG) sa predával za nezmenených 1,631 eura za kilogram. V rámci ekologických druhov pohonných látok sa počas piateho týždňa predával plyn bioLNG za stabilných 2,326 eura za kilogram, vodík bol na úrovni 21,6 eura za kilogram a cena elektrickej energie pre nabíjanie elektromobilov mala hodnotu 0,41 eura za jednu kilowatthodinu (kWh). „Aktuálne ceny pohonných látok boli mierne nižšie ako vlani. Motorová nafta bola lacnejšia o 2,6 %, benzín natural 95 o 0,8 % a benzín natural 98 o 0,4 %. Cena plynu LNG bola oproti minuloročným hodnotám vyššia o 10,5 %, LPG o 8,2 % a CNG o 1,9 %. Lacnejšie sa predával iba ekologický plyn bioLNG, jeho cena medziročne klesla o 8,6 %,“ vyčíslil na záver úrad.;#benzín, #Štatistický úrad, #pohonné látky
Pravda;Jedny z najdrahších potravín v EÚ? To už neplatí. Nová analýza tvrdí, že Slovensko patrí k najlacnejším krajinám;Skutočne má Slovensko jedny z najdrahších potravín v porovnaní s krajinami Európskej únie (EÚ)? Doterajšie čísla naozaj ukazovali, že to tak je. Slováci podľa nich nakupovali drahšie ako v priemernej krajine únie a potraviny v našich obchodoch stáli  najviac aj spomedzi susedných krajín. Nová metodika, ktorú začali používať európski štatistici, však ukazuje, že patríme medzi krajiny s najnižšími cenami.;"Rozdielny prístup spočíva v tom, že Eurostat pri prepočtoch cien kupovaných potravín začal brať do úvahy aj akciové ceny. Vládny Inštitút pre stratégie a analýzy tak upozornil na to, že na Slovensku podľa starej metodiky bola cenová hladina v roku 2023 na úrovni 102 percent priemeru EÚ. Podľa novej metodiky je to už len 82 percent a v spomínanom roku sme tak mali druhé najlacnejšie potraviny v rámci únie po Rumunsku. „Metodika „Data scanner‘ monitoruje ceny potravín oveľa presnejšie a vo väčšej miere zohľadňuje zľavy v obchodoch. Veľké objemy akciových tovarov majú výrazný podiel na znížení ich cien. Tento faktor v starej metodike nebol zohľadnený,“ priblížil inštitút. Štatistický úrad SR k tomu dodáva, že spomedzi krajín eurozóny – teda tých, kde sa platí eurom – malo Slovensko najnižšie ceny potravín a nealkoholických nápojov. Najdrahšie potraviny a nealkoholické nápoje, až o 25 percent drahšie ako je priemer EÚ, nakupovali ľudia žijúci v Luxembursku. V spomínanom Rumunsku boli ceny 25 percent pod priemerom. „Nealkoholické nápoje boli najdrahšie v Írsku, o 40 percent nad priemerom EÚ, a najmenej drahé v Taliansku s 18 percentami pod priemerom. Cena alkoholu bola vo Fínsku o 113 percent vyššia ako priemer EÚ, zatiaľ čo v Taliansku bola o 14 percent nižšia. V prípade tabaku boli najvyššie ceny zaznamenané v Írsku (160 percent nad priemerom EÚ), zatiaľ čo najnižšie boli zaznamenané v Bulharsku (o 51 percent nižšie),"" píše Eurostat. Európski štatistici rovnako približujú, že spomedzi ostatných členských krajín bola na Slovensku najnižšia cenová hladina mlieka, syrov, vajec a mäsa. Čo sa týka zvyšných druhov potravín, tie boli u nás v prvej šestke najlacnejších a všetky boli zároveň nižšie ako priemer EÚ. Čo sa týka celkových cien, nie sme na tom v porovnaní s ostatnými členskými krajinami únie najhoršie ani v tomto prípade. „Celková cenová hladina teda za všetky tovary a služby bola na úrovni 80,4 percenta priemeru EÚ. Bola to ôsma najnižšia úroveň spomedzi všetkých členských štátov. Ide o všetky ceny vrátane napríklad bývania a energií, dopravy, odevov a obuvi, rekreácie a kultúry, ako aj vzdelávania, zdravia, reštaurácií a hotelov,"" píše náš Štatistický úrad. Nižšie celkové ceny ako my mali pred dvoma rokmi v Bulharsku, Rumunsku, Poľsku, Maďarsku, Chorvátsku, Lotyšsku a Litve. Štatistici zároveň píšu, že v porovnaní s krajinami eurozóny malo Slovensko štvrtú najnižšiu celkovú cenovú hladinu. Z výplat nám potraviny ukrajujú stále veľa V porovnaní s číslami, ktoré vychádzali ešte zo starej metodiky, ukazujú tie nové značný pokles – z pôvodných 102 na aktuálnych 82 percent priemeru únie. Analýza UniCredit Bank z konca minulého roka pritom ukázala, že Slovensko má najdrahšie potraviny spomedzi okolitých krajín. Naše ceny boli zároveň podľa analytika banky Ľubomíra Koršňáka o osem percent vyššie ako priemerne v krajinách EÚ. „Vyššie ceny potravín ako na Slovensku nájdeme už len v šiestich krajinách EÚ, s výnimkou Estónska výlučne z regiónu západnej Európy. Podobne ako v prípade Slovenska ide skôr o menšie krajiny – Malta, Luxembursko, Estónsko, Cyprus či Slovensku počtom obyvateľov podobné Dánsko a Írsko. Obdobnú priemernú úroveň cien potravín ako na Slovensku nájdeme aj v Lotyšsku, vo Fínsku a v Grécku,"" napísal ešte v tom čase Koršňák. Čo sa týka našich susedov, z analýzy banky vyplynulo, že Poliaci nakupovali v obchodoch potraviny priemerne o 25 percent lacnejšie ako Slováci. Česi platili priemerne o 17 percent menej, Maďari o 14 a Rakúšania o dve percentá menej. To by znamenalo, že našincom sa viac ako nakupovanie u nás oplatí vydať sa na nákupy do cudziny. Vráťme sa však k novým číslam Eurostatu. Tie ukazujú, že ľudia žijúci v Poľsku nakupujú potraviny v porovnaní s priemerom EÚ za rovnaké ceny ako u nás. Česi platia v obchodoch 97 percent priemeru únie, Maďari 99 a Rakúšania až 110 percent. Napriek tomu však platí, že za potraviny míňame z toho, čo v práci mesačne zarobíme, stále veľa peňazí. Inštitút pre stratégie a analýzy pripomína, že výdavky domácností na potraviny sú na Slovensku vyššie ako priemer EÚ. „Slovenské domácnosti míňali na potraviny a nealkonápoje v roku 2023 výrazne viac, až štvrtinu zo svojich výdavkov – 26 percent. Bol to druhý najvyšší podiel v EÚ,"" informuje náš Štatistický úrad. Zároveň máme vysokú aj potravinovú infláciu – v novembri minulého roka sa dostala na úroveň 4,7 percenta a bola tak najvyššia v rámci V4. V decembri klesla na úroveň 2,4 percenta. Najvyššia miera potravinovej inflácie v priebehu posledných rokov na Slovensku bola ešte v marci 2023, keď sa ceny medziročne zvýšili na viac ako 28 percent. Zmeny v DPH Na konci minulého sa spomalilo nielen zdražovanie potravín, ale spomaľovala sa aj celková inflácia. Tá bola v decembri 2024 na úrovni 2,9 percenta. Znamená to, že ak ste v rovnakom období v roku 2023 urobili nákup za 100 eur, na konci minulého roka ste za ten istý nákup priemerne zaplatili 102,90 eura. To, že sa v poslednom čase zdražuje pomalším tempom, potvrdzujú aj dáta z najvyspelejších krajín na svete, ktoré sú združené v OECD. Prudké zdražovanie sme začali pociťovať najmä po tom, čo vo februári 2022 zaútočilo Rusko na Ukrajinu. Inflácia sa koncom spomínaného roka vyšplhala až na vyše 15 percent a neskôr klesala veľmi pomalým tempom. Na úroveň pod tri percentá sa dostala až v prvých mesiacoch minulého roka. To, že ceny počas posledných mesiacov rástli pomalšie, však neznamená, že by sme v obchodoch nakupovali lacnejšie. Vysoké sú stále, no nezvyšujú sa už rovnakým tempom ako predtým. Aj to by sa však podľa odborníkov mohlo v najbližšom čase skončiť a pomalšie zdražovanie môže byť len dočasné. Podľa Koršňáka z UniCredit Bank by mala inflácia v roku 2025 prekonať štyri percentá. „Predĺženie dotácií cien plynu pre domácnosti síce najskôr zabráni zrýchleniu inflácie nad päť percent, konsolidačný balíček, ktorý obsahuje vyššiu daň z pridanej hodnoty (DPH) i spotrebné dane či novú daň z cukru a neskôr počas roka aj novú transakčnú daň, by však už v januári mal zrýchliť rast cien nad štyri percentá,"" upozorňuje odborník. Analytik Slovenskej sporiteľne Marián Kočiš dopĺňa, že zdražovanie by mali v tomto roku ťahať smerom nahor najmä efekty konsolidačných opatrení, ktoré ešte minulý rok predstavila vláda. Medzi tieto opatrenia patrí vyššia sadzba DPH, ktorá z stúpla z 20 na 23 percent, či zavedenie dane z finančných transakcií. Vyššie náklady by sa podľa neho mali preniesť na spotrebiteľov – čo jednoducho znamená, že ľudia za tovary a služby budú platiť viac. Na ceny potravín však má na začiatku roka vplyv nižšia sadzba DPH na základné potraviny. Tá klesla z pôvodných 10 na 5 percent. Koršňák však pripomína, že obchody nižšiu sadzbu dane začali do cien premietať ešte na konci minulého roka – z tohto dôvodu sa to už nepremietne do celkového rastu cien. Platí však, že ľudia už v obchodoch nakupujú niektoré vybrané potraviny lacnejšie. V iných prípadoch, napríklad ak si kupujete nové auto, chladničku alebo byt, už ceny výrazne stúpli. Filip Kužma z Inštitútu moderného spotrebiteľa v rozhovore pre Pravdu ako príklad uviedol ceny jednoizbového bytu v Bratislave, ktorý je možné kúpiť za 166,5-tisíca eur. V decembri minulého roka však stál rovnaký byt 162,5-tisíca eur. Znamená to, že cena sa v priebehu len jedného mesiaca zvýšila o 4-tisíc eur. Čo sa však týka samotných potravín, tie od Nového roka nakupujeme lacnejšie. „V medzimesačnom porovnaní, medzi novembrom a decembrom, sa ceny potravín znížili o 2,4 percenta,"" podotkol Kužma. Odborník zároveň uviedol aj konkrétne príklady zlacňovania potravín. Z porovnania októbrových a januárových cien vyplýva, že v jednom reťazci zlacnelo celé kura o 1,30 eura a jeden kilogram kuracích pŕs je aktuálne možné kúpiť až takmer o 2,50 eura lacnejšie ako pred niekoľkými mesiacmi. Tento efekt môže byť však len dočasný, keďže aj potravinári sa budú musieť vyrovnať s rastom vlastných nákladov, napríklad s transakčnou daňou, ktorá sa ich bude týkať od apríla tohto roka.";#Potraviny, #ceny potravín
Pravda;Od Nového roka platí nižšia DPH na potraviny. Pozreli sme sa na to, či ceny v obchodoch klesli;Platíme od Nového roka v obchodoch menej? Od 1. januára 2025 totiž klesla sadzba dane z pridanej hodnoty (DPH) na vybrané základné potraviny z 10 na 5 percent. Hoci sa základná sadzba jednej z najväčších daní na Slovensku zvýšila z 20 na 23 percent, na všetky ostatné potraviny sa vzťahuje nová 19-percentná DPH. Znamená to, že by ceny v obchodoch s potravinami mohli klesnúť. To sa netýka nealkoholických nápojov, kde sadzba dane stúpne z doterajších 10 na 19.;Denník Pravda sa pre ilustratívne porovnanie bol pozrieť do najväčšej predajne reťazca Coop Jednota v Bratislave, ktorá sa nachádza na Bajkalskej ulici v obchodnom centre Tehelko. Nákup vybraných potravín, ktoré sú zaradené do zoznamu základných s nižšou sadzbou DPH pred koncom minulého a na začiatku nového roka prezradil, že ceny skutočne klesli. Napríklad za 1 kilogram žltých konzumných zemiakov zaplatili zákazníci na konci roka 2024 v tejto predajni 0,99 eura. Na začiatku roka už cena klesla na 0,75 eura. V tomto prípade je však potrebné zdôrazniť, že nižšia cena bola označená ako akciová. Podobný scenár sa opakoval aj pri iných vybraných potravinách. Zatiaľ čo 125-gramové maslo stálo v posledných dňoch minulého roka 2,09 eura, v prvých dňoch roka 2025 sa už predávalo za 1,99 eura. Liter polotučného mlieka sa v roku 2024 predával 0,79 eura a aktuálne jeho cena klesla na 0,69 eura. Pre lepšiu predstavu – priemerná cena litra rovnakého druhu mlieka bola v novembri minulého roka podľa Štatistického úradu SR na úrovni 0,73 eura. A napokon spomeňme ešte ceny chleba, za jeden kilogram ktorého ľudia v spomínanej predajni v decembri 2024 zaplatili 1,65 eura a v januári 2025 už iba 1,49 eura. Priemerná cena kilogramu chleba v novembri minulého roka pritom bola 2,50 eura. Je však potrebné zdôrazniť, že ide skutočne len o ilustratívne príklady a ceny produktov sa v rôznych prevádzkach v rámci reťazcov, ktoré na Slovensku pôsobia, môžu líšiť. Napriek tomu viacero veľkých obchodov už koncom minulého roka avizovalo, že ceny budú klesať. Nižšie ceny sú vo viacerých obchodoch Napríklad britské Tesco ešte koncom decembra prišlo s kampaňou pod názvom „Dobrá DPH, žiadna DPH!“. Reťazec v rámci akcie svojim zákazníkom sľúbil, že až do konca januára nakúpia niektoré potraviny s 0-percentnou DPH. „Zníženie cien o hodnotu ich DPH na 0 percent sa bude týkať širokej škály základných potravín, ako sú pečivo, ovocie a zelenina (cibuľa, zemiaky, koreňová zelenina, uhorky, paradajky, šalát, tekvica, cuketa a podobne), mlieko, jogurty, syry a ďalšie mliečne výrobky, viaceré druhy kuracieho, morčacieho, bravčového či hovädzieho mäsa, ryby, šťavy, džúsy, kaše aj med,“ píše obchod v tlačovej správe. Platnosť novej legislatívy ako prvý na Slovensku, ešte v novembri minulého roka, predstihol nemecký Lidl. „Zníženú DPH sme do cien produktov premietli už v novembri, ako prví zo slovenských reťazcov. Ceny stoviek potravín sme znížili o 5 percent hodnoty DPH, a to vo viacerých kategóriách. Keďže znížená DPH platí až od 1. januára, úsporu pre zákazníkov sme zafinancovali z vlastnej marže,“ priblížila pre Pravdu hovorkyňa spoločnosti Adriana Maštalircová. Podobne aj Kaufland, ktorý patrí spolu s Lidlom pod „jednu strechu“ nemeckej spoločnosti Schwarz-Gruppe, informoval, že od nového roka zlacnil tisícky produktov. „K zlacňovaniu potravín pristupujeme s plnou vážnosťou a zníženú sadzbu DPH, ktorá sa týka tisícov výrobkov, premietame poctivo priamo do cien pre zákazníkov. Naším cieľom je, aby mohli nakupovať čerstvé a kvalitné výrobky za výhodné ceny aj v čase, keď ich rodinný rozpočet môže byť po sviatkoch napätý,“ povedal riaditeľ nákupu a marketingu reťazca Richard Bendík. Podpredseda Slovenskej poľnohospodárskej a potravinárskej komory Emil Macho v tejto súvislosti zdôraznil, že bez nižšej DPH by potravinová inflácia bola v roku 2025 vyššia. S týmto postojom súhlasí aj prezident Potravinárskej komory Slovenska Daniel Poturnay. „Potravinári sú plne transparentní, čo sa týka cenotvorby. V zmysle platného zákona garantujeme 60 dní ceny potravín. Naši partneri, obchodné reťazce, už teda poznajú naše ceny, ktoré budú platiť od 1. januára,“ vyjadril sa už skôr šéf potravinárov. Posledné dáta štatistického úradu z novembra minulého roka ukazujú, že inflácia sa v tomto období vyšplhala na 3,2 percenta, pričom zdražovanie ťahali nahor práve ceny potravín. „Najvýznamnejší vplyv mal rast cien v odbore potraviny a nealko nápoje, pričom potravinám sa v priemere v porovnaní s októbrom zvýšili ceny o 0,6 percenta. Rast cien sa dotkol len 3 z 9 sledovaných potravinových položiek, ale to stačilo na celkový nárast cien potravín,“ informovali pred mesiacom štatistici. Národná banka Slovenska však upozorňuje na to, že aj napriek nižšej sadzbe DPH na základné potraviny by malo zdražovanie v tomto segmente pokračovať aj v roku 2025. Podľa ekonómov z našej centrálnej banky by sa potravinová inflácia v tomto roku mohla dostať až na úroveň okolo piatich percent. Slovensko už skúsenosti so znižovaním DPH na potraviny má. Táto skúsenosť hovorí o tom, že zníženie DPH sa neprenáša do cien v plnej miere. „Výsledok je, že zníženie DPH u lacnejších, trvácnejších a štandardizovaných tovarov sa dokáže v bežných ekonomických podmienkach preniesť do cien takmer úplne, no ceny drahších, čerstvých a akostných tovarov často reagujú len mierne alebo vôbec,“ upozorňuje NBS. Zmien nastalo viacero Samotná DPH tvorí vyše 40 percent z celkového objemu daní, ktoré štát vyberie. Vláda na budúci rok počíta s tým, že na dani z pridanej hodnoty pritečie do štátnej pokladnice celkovo viac ako 11,5 miliardy eur. Znamená to, že táto daň svojím objemom predstavuje jeden z najzásadnejších nástrojov, ktoré do rozpočtu krajiny ročne prinášajú nemalý objem peňazí. Vláde, ktorej predstavitelia dlhodobo odmietali myšlienku zvyšovania nepriamych daní, však bolo vyčítané najmä zvýšenie základnej sadzby DPH na 23 percent. To ľudia pocítia napríklad v prípade kúpy spotrebného tovaru – viac zaplatíte, ak sa rozhodnete si kúpiť napríklad novú práčku či auto. Zníženie doterajšej nižšej 10-percentnej DPH na 5 percent sa okrem základných potravín týka napríklad aj liekov, kníh, časopisov či stravovania priamo v reštauráciách. Čo sa týka spomínaného stravovania, tam je situácia nielen pre reštauratérov, ale rovnako aj pre zákazníkov komplikovanejšia.Inú výšku tejto dane totiž ľudia zaplatia, ak jedlo zjedia priamo v reštaurácii, a inú, ak si ho objednajú domov. V prípade, ak vám jedlo prinesie nejaká z kuriérskych spoločností – napríklad Wold, Bistro.sk či Bolt Food, bude sa na túto prepravu vzťahovať 23-percentná DPH. Do novej DPH vo výške 19 percent „spadne“ napríklad elektrická energia či nealkoholické nápoje. Na nealko nápoje sa doposiaľ vzťahovala nižšia daň vo výške 10 percent, čo v praxi znamená, že ak sa pôjdete najesť do reštaurácie, vaše jedlo bude zdanené 5 percentami, no ak si k nemu objednáte aj nápoj, na ten sa už bude vzťahovať vyššia sadzba dane z pridanej hodnoty. Do už tak neprehľadnej situácie navyše od 1. apríla tohto roka vstúpi aj nová daň z finančných transakcií, ktorá má do štátnej kasy priniesť celkovo vyše 460 miliónov eur. Každá finančná transakcia sa bude po novom zdaňovať 0,40 percenta až do výšky maximálne 40 eur. Zdanený bude aj výber hotovosti – konkrétne pôjde o 0,80 percenta z transakcie. Naše nákupy v tomto roku však predraží aj zvýšená sadzba dane z príjmov právnických osôb vo výške 24 percent. Tú zaplatia firmy, ktorých zdaniteľné príjmy sa vyšplhajú na viac ako päť miliónov eur. U daňovníkov, ktorých zdaniteľné príjmy nepresiahnu 100-tisíc eur, sa naopak sadzba dane od začiatku roka znížila z 15 na 10 percent.;#Potraviny, #DPH, #konsolidácia, #ceny potravín
Pravda;Platy rástli najpomalšie za 3,5 roka. Od Nového roka to bude ešte citeľne horšie;Slovenské platy rástli najpomalšie za tri a pol roka. Nové čísla zo Štatistického úradu ukazujú, že v treťom štvrťroku za rok narástla priemerná mesačná mzda o 5,8 percenta na 1 484 eur. Za rok tak zamestnancom poskočil plat v hrubom v priemere o 81 eur.;Dobrou správou je, že reálne platy – teda platy očistené od rastu cien – narástli o tri percentá, čo je solídny nárast. Ekonóm UniCredit Bank Ľubomír Koršňák hovorí, že očakávali spomalenie rastu, no až takéto spomalenie neočakávali. „Miera spomalenia pritom prevýšila i naše konzervatívne očakávania,“ hovorí s tým, že očakávali až 6,5-percentný rast miezd. Analytik hovorí, že k spomaleniu prispeli skoro všetky odvetvia, ktoré štatistici sledujú. Výrazne však rast platov stlačilo dole aj to, že minulý rok sa v septembri citeľne dvíhali platy v štátnej správe a tento efekt už vyprchal. Platy rástli skoro všade Skoro všetky odvetvia, ktoré sledujú slovenskí štatistici, zaznamenali na jeseň rast platov. Nominálne platy rástli v 18 z 19 povolaní od 4,1 do 9,7 percenta. Klesli iba pracovníkom v oblasti nehnuteľností. „Reálny rast vyšší ako tri percentá zaznamenali mzdy pracujúcich v deviatich odvetviach. Najviac si reálne prilepšili pracujúci v dodávke vody, potom v umení, zábave a rekreácii, vo vzdelávaní, či v dodávke elektriny, plynu a pary,“ informovali štatistici v utorok. Dobre sa darilo pracovníkom v priemysle. Tam vyskočila priemerná mzda na 1 556 eur, čo je 7,4-percentný medziročný nárast. Ak odrátame od toho infláciu, reálne platy narástli o 4,6 percenta, čo je viac, ako je celoslovenský priemer. Zároveň v priemysle pracuje najviac ľudí. „V obchode, ktorý zamestnáva po priemysle druhý najvyšší počet osôb, sa priemerná mzda zvýšila o 4,1 percenta na 1 412 eur. Reálne jej hodnota vzrástla o 1,4 percenta, čo bolo výrazne pod priemerom celého hospodárstva Slovenska,“ uzatvorili štatistici. Od Nového roka príde zdraženie Podľa analytikov môžu byť toto posledné dobré správy, čo sa týka rastu reálnych platov. Prečo? Pretože od Nového roka bude vyššia základná sadzba DPH na úrovni 23 percent a začne platiť daň z platieb, ktorú zrejme firmy prenesú do vyšších cien svojich produktov a služieb. Menej dostanú aj stovky tisíc dôchodcov kvôli zrušenému rodičovského dôchodku, menej dostanú desiatky tisíc rodičov na daňovom bonuse na deti a nižších prídavkoch. Otázne sú ceny plynu, pretože vláda má ohlásiť, že domácnostiam zadotuje zvýšené ceny. Ceny elektriny a tepla by sa nemali výraznejšie meniť, resp. meniť by sa mali iba ceny tepla v niektorých mestách v závislosti od dodávateľa. Tieto všetky faktory vytlačia ceny nad 5 percent. Inflácia tak odhryzne z nominálnych miezd drvivú väčšinu ich budúcoročného rastu a ľuďom tak reálne ostane menej v peňaženkách. Ekonómovia očakávajú, že inflácia vynuluje, či dokonca prevýši rast reálnych miezd. „S ohláseným konsolidačným balíkom, ktorý doľahne na väčšinu podnikateľského sektora, či očakávaným pomalším ekonomickým rastom, sa priestor pre ďalší rast nominálnych miezd zužuje a mzdy tak ani v budúcom roku nebudú infláciu zásadnejšie predbiehať. Očakávame, že reálne mzdy by na budúci rok mali len stagnovať, úplne sa nedá vylúčiť ani ich jemný pokles,“ hovorí Koršňák. Ľudí bez práce je najmenej v histórii Nezamestnanosť na Slovensku v treťom štvrťroku 2024 zaznamenala ďalší pokles a drží sa na historicky nízkych úrovniach pod hranicou 150-tisíc osôb. Podľa výsledkov Štatistického úradu počet ľudí bez práce dosiahol 148,1 tisíca, čo predstavuje medziročný pokles o 9 %. Miera nezamestnanosti sa dostala na úroveň 5,4 %, čo je o 0,5 percentuálneho bodu menej ako vlani, a je tak druhou historicky najnižšou hodnotou. V rámci regiónov SR sa pozitívny trend poklesu počtu nezamestnaných prejavil v piatich z ôsmich krajov. Medziročne výrazný úbytok o viac ako 15 % bol zaznamenaný najmä v Nitrianskom, Banskobystrickom a Košickom kraji. Obdobne výrazný pokles miery nezamestnanosti nastal tiež v Banskobystrickom (o 1,9 p. b.) a Košickom kraji (o 1,5 p. b.). Počet dlhodobo nezamestnaných, teda osôb bez práce jeden rok a dlhšie, výrazne klesol o 9,3 % na 94,5 tisíca. Podiel osôb, ktoré nikdy nepracovali, sa znížil o 2,1 % na viac ako 56-tisíc osôb. (tasr);#inflácia, #platy
Pravda;Záujem o bývanie trvá, niektorí chcú kúpu stihnúť, kým štát zdraží novostavby;Počet dokončených bytov na Slovensku stagnuje. Celkovo v treťom kvartáli pribudlo len zhruba 4 251 bytov. V porovnaní s predchádzajúcim kvartálom je to mierny pokles, medziročne sa počet dokončených bytov mierne zvýšil.;"V jednotlivých krajoch je počet bytov nerovnomerný, počet dokončených bytov sa prepadol napríklad v Bratislave, a to aj napriek tomu, že záujem o bývanie v hlavnom meste sa zvyšuje. Najviac bytov sa v treťom štvrťroku dokončilo v Trnavskom kraji, bolo ich až 992. V ostatných krajoch sa výstavba pohybovala na úrovni od 789 v Bratislavskom kraji po 240 bytov v Košickom kraji. „Medziročný pokles dostavby bytov zaznamenalo celkovo päť z ôsmich krajov Slovenska. Počty kolaudácií sa najvýraznejšie, o vyše pätinu, prepadli v Bratislavskom a Košickom kraji. Dvojciferný prepad dostavby bytov evidoval aj Nitriansky kraj,“ upozorňuje Štatistický úrad SR. Nie je prekvapením, že verejný sektor stavia len takmer zanedbateľný počet bytov. V treťom kvartáli verejný sektor pridal iba štyridsať bytov. Od začiatku roku vzniklo vo verejnom sektore, teda napríklad vo vlastníctve obce, len 270 bytov. Platí to napriek tomu, že v tomto čase už mali na Slovensku vo veľkom vznikať nájomné byty vo vlastníctve štátu. Tento projekt však stagnuje, keďže Európska komisia nerozhodla o tom, či výstavba takýchto bytov s nižšou DPH je prípustná. Celý projekt štartovala ešte predchádzajúca politická garnitúra a aktuálna vláda ho oživuje. Podpora, ktorú štát poskytuje developerom, má podobu nižšej sadzby DPH vo výške päť percent, ktoré by si podľa predstáv štátu mohli pri výstavbe štátom podporovaného bývania uplatniť. Problém je v tom, že na takýto postup potrebuje vláda potvrdenie od Európskej komisie. Tá posudzuje, či takáto pomoc nespadá do kategórie nepovolenej štátnej pomoci, ktorá by iných hráčov na trhu diskriminovala. Definitívne rozhodnutie sa očakávalo ešte minulý rok, no stále neprišlo a súčasná vláda ešte prednedávnom naznačovala, že komisia má s takýmto riešením problém. Premiér Robert Fico (Smer) už však teraz hovorí, že dohoda s Európskou komisiou už existuje. Slovensko sa podľa neho s komisiou dohodlo a vydalo stanovisko, ktoré hovorí, že „päťpercentná DPH nie je problém“. Do tohto projektu sú zatiaľ zapojené dve firmy; sú nimi spoločnosti Kooperativa a WBG. Napriek tomu, že Fico tvrdí, že s nižšou DPH nebude mať Európska komisia problém, vláda schválila návrh dodatkov k existujúcim zmluvám s oboma firmami, ktoré možné problémy pripúšťajú. Tieto dodatky upozorňujú na to, že forma pomoci, ktorú štát pripravil, zatiaľ nie je ani schválená, no ani neschválená.";#byty, #výstavba, #výstavba bytov, #nájomné bývanie
Pravda;Zdražovanie sa výrazne spomalilo, na cenách to však nevidno. Naše platy nestíhajú pokrývať nákupy;Zdražovanie sa prudko spomalilo, no neznamená to, že v obchodoch platíme menej. Môžeme si to ilustrovať na príklade človeka, ktorý beží do kopca. Najskôr beží rýchlo - to je možné prirovnať k prudkému nárastu cien počas pandémie a po začiatku invázie Ruska na Ukrajinu. Neskôr síce tempo behu spomalí, no stále kráča do kopca - teda ceny sa zvyšujú stále, no už nie tak prudko ako predtým.;"Pokračujme v našom ilustratívnom príklade ďalej. Ak by sa náš bežec zastavil úplne, symbolizovalo by to aj zastavenie nárastu cien. A napokon, ak by sme chceli, aby sa ceny v obchodoch začali znižovať, fiktívny atlét z nášho príkladu by musel začať zostupovať z kopca – vtedy hovoríme o deflácii, čo je však v moderných ekonomikách veľmi zriedkavý jav. Povedané ešte jednoduchšie – ceny zostávajú vysoké, pretože stúpli už predtým, a stále stúpajú, hoci pomalšie ako v krízovom období. Čísla najbohatších krajín sveta združených v Organizácii pre hospodársku spoluprácu a rozvoj (OECD) ukazujú, že priemerné ceny tovarov a služieb sú od septembra tohto roka v priemernej krajine organizácie asi o tretinu vyššie, ako boli na konci predpandemického roka 2019. Navyše podľa výskumníkov OECD rastúce ceny oslabili kúpnu silu ľudí prepočítanú na priemernú hodinovú mzdu. Tempo rastu platov nedokázalo držať krok s priemerným zdražovaním v jednotlivých krajinách. To v praxi znamená, že naše platy nerástli rovnako, ako rástli ceny v obchodoch či v oblasti služieb. Na doplnenie – podľa ekonómov by problém mohol predstavovať aj prudký rast miezd. Ak v čase prudkej inflácie firmy reagujú a zvyšujú ľuďom platy, môže to spôsobiť zdražovanie. V takom prípade hovoríme o takzvanej mzdovo-inflačnej špirále. V bežnom živote to potom vyzerá tak, že napríklad za potraviny v obchode či za nájom platia ľudia pre zdražovanie viac peňazí. Aby to zvládli, vypýtajú si od šéfa viac peňazí. Ak stúpajú platy, firmám stúpajú náklady, ktoré pokrývajú zvyšovaním cien za tovary a služby. Končí sa to opäť zdražovaním a všetko pokračuje od začiatku, preto hovoríme o špirále. Platy už predbiehajú zdražovanie Podľa odborníkov z organizácie reálne platy Slovákov zaostávali za infláciou najmä v krízových rokoch. Prudké zdražovanie sme u nás začali pociťovať na začiatku roku 2022 po vpáde ruských vojsk na Ukrajinu a svoj vrchol dosiahlo na začiatku roku 2023, keď sa inflácia vyšplhala na 15,4 percenta. Neskôr prišiel útlm, inflácia sa začala spomaľovať a v apríli tohto roka ceny medziročne stúpli už len o 2,1 percenta. Čo sa týka platov, tie až tak prudko v spomínanom krízovom období nerástli. Ešte v roku 2022 zarábal priemerný Slovák v hrubom za mesiac 1 304 eur, v roku 2023 to bolo 1 430 eura. Išlo o nárast na úrovni menej ako 10 percent, zatiaľ čo inflácia sa pohybovala vysoko nad týmto číslom. Čo sa týka reálnych platov, pred dvoma rokmi sa podľa čísel Národnej banky Slovenska (NBS) prepadli o 5,6 percenta a v roku 2023 sa znížili o 0,7 percenta. Aktuálne však platí, že rast platov na Slovensku v druhom štvrťroku tohto roka už zdražovanie prevýšil. Podľa Štatistického úradu SR v tomto období vyrástli naše priemerné mesačné mzdy v hrubom na 1 520 eur. V porovnaní s rokom 2023 je to o 7,1 percenta viac. Štatistici rovnako uvádzajú, že v druhom štvrťroku 2024 stúpli naše reálne zárobky, teda platy očistené o infláciu, takmer o päť percent. „Pomerne výrazný nárast nominálnych miezd spolu s klesajúcou infláciou prispel k tomu, že reálne zárobky Slovákov sa zvýšili už tretí štvrťrok po sebe. Po zohľadnení miery inflácie reálna mzda v druhom štvrťroku 2024 stúpla o 4,9 percenta,"" priblížil Štatistický úrad. Podľa poslednej prognózy NBS by sme nemali báť, že by nám platy v najbližšom období začali klesať. Ekonómovia centrálnej banky približujú, že naše mzdy reagujú na prudký pokles inflácie v tomto roku a stúpajúce zárobky v hrubom predbiehajú zdražovanie. Tento rok by priemerná reálna mzda mala narásť o 3,8 percenta, na budúci rok o 0,2 percenta a v roku 2026 o 1,4 percenta. Odhady Inštitútu finančnej politiky hovoria, že v tomto roku by reálne mzdy na Slovensku mali narásť o štyri percentá a tento trend by mal pokračovať aj v ďalších rokoch. Na budúci rok by mali rásť o 0,5 percenta, v roku 2026 o 2,5 percenta a napokon v roku 2027 o 2,6 percenta. A ako to vyzerá s aktuálnymi číslami zdražovania? V októbri narástli ceny zo septembrových 2,6 percenta na októbrových 3,1 percenta. Analytici predpokladajú, že by v najbližšom období v dôsledku konsolidačných opatrení ceny mali rásť ešte viac a očakávajú, že inflácia by sa v budúcom roku mala dostať na úroveň piatich percent. Najviac peňazí dávame na potraviny Ako sme si ukázali, hoci sa zdražovanie spomaľuje, na cenovkách v našich obchodoch, tak ako to sľubovala vláda na čele s Robertom Ficom (Smer), to vidieť nie je. Naopak, ak bola inflácia v októbri na úrovni 3,1 percenta, znamená to, že ak ste za nákup minulý rok v tom istom čase zaplatili 100 eur, dnes za rovnaký nákup zaplatíte vyše 103 eur. Ekonómovia OECD sumarizujú, že pri svojich nákupoch míňame najviac peňazí na potraviny. „V priemernej krajine OECD minie priemerná domácnosť na potraviny približne 17 percent, v rozmedzí od 8 percent v Spojených štátoch do 28 percent v Poľsku,"" píšu odborníci. Zároveň pripomínajú, že domácnosti s nízkymi príjmami míňajú na potraviny oveľa väčšiu časť svojich peňazí ako tie, ktoré majú vyššie príjmy. Práve potraviny pritom patria k položkám, ktorých ceny rástli v posledných rokoch najvýraznejšie. Podľa analytikov nedokázal rast priemernej hodinovej mzdy držať krok s prudkým nárastom cien potravín asi v polovici krajín OECD. „Potraviny sú jednou z výdavkových kategórií s najvyšším kumulatívnym nárastom cien od decembra 2019 a s veľkými rozdielmi medzi krajinami, ktoré sa pohybujú približne od 75 percent v Maďarsku do 7 percent vo Švajčiarsku,"" zhŕňa správa ekonómov z organizácie najvyspelejších krajín sveta. Slovensko patrí ku krajinám, ktoré zaznamenali nadpriemerný rast cien potravín. Platí pritom, že Slovenské domácnosti míňajú najviac peňazí na nákup potravín a na bývanie. „V rámci spotrebného koša tvoria tieto dve položky takmer polovicu. V prípade potravín a nealko nápojov ide takmer o 24 percent, v prípade bývania a energií o necelých 26 percent,"" píše analytička Wood & Company Eva Sadovská. Obe tieto položky sa zároveň najviac podpisujú pod nárast celkovej inflácie v krajine. V kategórii potravín a nápojov ceny medziročne narástli o 3,1 percenta. „Potraviny a nealkoholické nápoje spolu so službami v reštaurácií a hotelov potiahli celkový rast cien,"" ozrejmil analytik Slovenskej sporiteľne Marián Kočiš, ktorý vidí za zvyšovaním cien potravín najmä dôsledky vývoja na globálnych trhoch. Podľa Kočiša však na ceny budú tlačiť aj udalosti na našom trhu. Spomína napríklad problémy, ktoré spôsobila vtáčia chrípka. Blížiace sa vianočné sviatky sa tak slovenským domácnostiam predražia aj ceny vajec, ktoré pravdepodobne stúpnu, či výrazné zdražovanie masla.";#zdražovanie, #ceny potravín, #inflácia na Slovensku
Pravda;Domácnosti už očakávajú horšie časy. Začali reagovať na príchod vyššej DPH, nových daní a citeľného zdražovania;Nečakané spomalenie a prekvapenie pre ekonómov. Rast slovenskej ekonomiky citeľne spomalil, ukazujú nové dáta od štatistického úradu. Hrubý domáci produkt za posledné tri mesiace narástol medziročne iba o 1,2 percenta, pričom za predošlý kvartál rástol až dvojpercentným tempom. Ide o najslabší štvrťročný rast za posledný rok.;"Slovami štatistikov, „slovenská ekonomika výrazne stratila na dynamike zo začiatku roka“. Ide zatiaľ iba o rýchly odhad, čiže ešte sa to bude revidovať, no už teraz je zrejme cítiť, že sa niečo deje. A to niečo je slabnúca spotreba a míňanie domácností. Tie stále ťahajú aj vyše jednopercentný rast, no oveľa menej ako ekonómovia čakali. „Rast slovenskej ekonomiky v treťom štvrťroku sklamal. Leto tak len potvrdilo, že slovenskej ekonomike postupne dochádza dych,“ komentuje nové čísla analytik UniCredit Bank Ľubomír Koršňák. „Tempo rastu bolo pod našimi očakávaniami a aj trhovým konsenzom,“ hovorí analytik Slovenskej sporiteľne Marián Kočiš. Slabšia spotreba domácností môže naznačovať, že ľudia už očakávajú reálny vplyv konsolidačných opatrení vo svojich peňaženkách. Od nového roka totiž stúpne DPH z 20 na 23 percent, dôchodcovia dostanú menej na rodičovskom dôchodku a mnohí rodičia dostanú menej na daňovom bonuse na dieťa. Od apríla začne navyše platiť transakčná daň pre podnikateľov a živnostníkov, pričom mnohí odborníci očakávajú, že firmy prenesú svoje zvýšené náklady na zákazníkov. To v konečnom dôsledku iba predraží nákupy tovarov a služieb pre bežných ľudí. Do toho prichádza vyššia inflácia, ktorá po lete znova nabrala na obrátkach a za október už prekročila 3 percentá. Prirátajme k tomu ešte slabší rast platov, z ktorých táto stúpajúci rast cien nahlodáva, a vzniká mix faktorov, ktoré utlmujú spotrebu domácností. „Entuziazmus z uvoľnenia napätých rozpočtov domácností asi postupne opadával a ľudia si začínali pravdepodobne viac strážiť svoje výdavky,“ komentujú situáciu ekonómovia Národnej banky Michal Doliak a Viera Mráziková. Analytik 365.bank Tomáš Boháček hovorí, že „potenciál domácej spotreby sa vyčerpáva“. Aj keď spomínaná spotreba domácností ťahá náš ekonomický rast, citeľne zoslabla. „Potenciál podpory ďalšieho rastu ekonomiky zo spotreby domácností sa znížil a čiastkové údaje ukazujú, že výdavky sa začínajú znižovať,“ hovorí. Očakáva však, že ľudia pred príchodom vyššej DPH znova začnú míňať, aby si nakúpili do zásoby. „Podľa našich odhadov, však v priebehu posledného štvrťroka budú výdavky domácností opäť rásť – možno až nad potenciál vyplývajúci z rastu reálnych miest, a to z dôvodu predzásobenia sa tovarom dlhodobej spotreby pred zvýšením sadzieb DPH od januára,“ myslí si Boháček. Výhľad nie je bohvieaký Analytici tak pre rok 2025 menia svoje odhady a znižujú predpokladaný rast slovenskej ekonomiky. Je to nielen kvôli konsolidačnému balíčku, ktorý zrazí spotrebu domácností dole, ale aj kvôli externému prostrediu. Konsolidačný balíček a vyššie ceny za plyn a elektrinu vytlačia infláciu až nad 5 percent, čo opäť ukrojí z výplat. Míňanie domácností sa tak spomalí. „Z ekonomického rastu budúci rok bude uberať aj domáca konsolidácia verejných financií, ktorá zastaví oživenie spotreby a spomalí rast fixných investícií komerčného sektora“ hovorí Koršňák a pripomína, že v budúcom roku budú nabiehať nové investície ako baterkáreň v Šuranoch, výstavba košickej automobilky Volvo a dostavba 4. bloku Mochoviec, ktorý spraví zo Slovenska jadrovú veľmoc, keďže podiel elektriny vyrobenej z jadra by mala prekonať 80 percent. Aj Marián Kočiš zo sporiteľne očakáva, že konsolidačný balíček bude v roku 2025 zníži rast našej ekonomiky. „Očakávame, že konsolidačné opatrenia, najmä tie, ktoré sa dotknú podnikateľského prostredia, budú mať v najbližších rokoch nepriaznivý vplyv na investičnú aktivitu a rast HDP,“ hovorí analytik. Slovenská ekonomika je veľmi malá a otvorená, čo znamená, že to, ako sa darí našim obchodným partnerom – najmä Nemecku a Slovensku – má výrazný vplyv na situáciu u nás. Obzvlášť v Nemecku to nevyzerá dobre – priemysel sa borí s problémami a ekonomika takmer nerastie. „Kľúčový trh slovenských exportérov, Nemecko, naďalej hlási problémy a jeho priemysel zatiaľ stále neukazuje známky očakávaného oživenia, skôr naopak,“ hovorí analytik Koršňák. Do toho sa na konci januára 2025 ujme moci nový americký prezident Donald Trump, ktorý sa vyhráža clami nielen Číne, ale aj Európe. Nemecko a Slovensko sú dve krajiny, ktoré do Spojených štátov vyvážajú najviac áut. Ak Trump zavedie dovozné clá na autá, obe krajiny to pocítia. „Trumpom ohlasované zavedenie ciel na európske dovozy do USA bezpochyby zasiahne európsky priemysel, predovšetkým silné exportné ekonomiky na čele s Nemecko a jeho satelitmi. Slovensko ako extrémne otvorená ekonomika nové cla takisto negatívne pocíti,"" pokračuje Koršňák. Priamy negatívny vplyv sa podľa neho prejaví najmä v automobilovom priemysle, keďže jedenásť percent slovenských vývozov áut smeruje priamo na americký trh. Nepriamo slovenská ekonomika podľa Koršňáka pocíti zavedenie ciel cez spomalenie rastu najvýznamnejších obchodných partnerov ako Nemecko či Česko. Inflácia zase na vzostupe Do slabšieho rastu prichádza zase silnejšia inflácia. Štatistický úrad v piatok informoval, že ceny v októbri narástli za rok o 3,1 percenta. V marci tohto roka sa zdalo, že inflácia už klesla pod tri percentá a udrží sa nízko. No najnovšie dáta ukazujú, že zdražovanie nabralo na sile. A to najmä – neprekvapivo – najmä kvôli cenám potravín. „Najvýznamnejší vplyv na vývoj inflácie mali naďalej vyššie ceny v odbore potraviny s nealko nápojmi o 5 %. Priplatili sme si najmä za oleje a tuky o 30,5 %, čo predstavuje najvýraznejšie zvýšenie v tomto roku. Zdražela aj zelenina o 13,3 %, ovocie o 11,9 % a nealkoholické nápoje o 4,3 %. Poklesli iba ceny mäsa o 0,5 %,“ uviedli v piatok štatistici. Dovedna za 10 mesiacov tohto roka sa ceny medziročne zvýšili o 2,7 percenta. Vianočné pečenie sa predraží najmä kvôli faktorom na svetových trhoch s cenami potravín. „Za zvýšením cien potravín vidíme najmä dôsledky vývoja na globálnych trhoch. Svetový index cien potravín ukázal silný septembrový nárast, medzimesačne o tri percentá, najmä vplyvom drahších svetových cien cukru a rastlinných olejov. Na ceny budú bezpochyby tlačiť aj domáce udalosti, napríklad početné problémy v slovenských chovoch hydiny v dôsledku vtáčej chrípky,“ vysvetľuje Marián Kočiš. Kakao zdraželo za rok o pätinu, kvôli slabej úrode v štátoch západnej Afriky ako Ghana a Pobrežie Slonoviny. Maslo zdraželo od priemeru posledného štvrťroka vlaňajška približne o jednu tretinu, dodáva Kočiš, kvôli nedostatku mlieka na európskom trhu. Vajíčka zase zdražela vtáčia chrípka na farme v Dvoroch nad Žitavou, ktorá dodáva na tunajší trh od 10 do 15 percent celoročnej produkcie.";#inflácia, #platy
Pravda;Extrémne nízky príjem aj málo peňazí na jedlo. Situácia chudobných ľudí je ťažká, sú ich státisíce;Život s extrémne nízkym príjmom, bez prístupu k výdatnej strave či s minimom pracovných aktivít. To je životná realita ľudí, ktorých sa týka chudoba. Na Slovensku je takých ľudí skoro milión, najviac z nich trápi takzvaná príjmová chudoba.;Chudoba sa na Slovensku týka každého šiesteho človeka. V minulom roku ohrozovala 17,6 percenta obyvateľov čo predstavuje takmer 943-tisíc ľudí. Počet aj podiel osôb ohrozených rizikom chudoby alebo sociálneho vylúčenia v roku 2023 medziročne stúpol o 55-tisíc osôb, pričom tieto čísla sa zhoršujú od roku 2020. Informoval o tom vo štvrtok Štatistický úrad. „Do roku 2020 sa počet týchto ľudí znížil o vyše 250-tisíc. Situácia sa však od roku 2020 v dôsledku pandémie COVID-19 a nárastu cien aj inflácie postupne zhoršovala, posledné tri roky ukazovatele chudoby na Slovensku medziročne mierne rastú,“ hovorí Štatistický úrad. Pandémia celkovo oslabila ekonomiku, nasledoval prudký rast cien. Aj zdražovanie prispelo k tomu, že počet ľudí ohrozených chudobou stúpa. Chudoba má viacero dimenzií, sú celkovo tri. Najviac ľudí vykazuje príjmovú chudobu, čo v zásade znamená, že jednoducho majú nízke príjmy. Druhou dimenziou je materiálna a sociálna deprivácia. Tento pojem znamená, že ľudia, ktorých sa toto ohrozenie týka, si nemôžu dovoliť rôzne statky, napríklad si nemôžu dovoliť výdatné jedlo aspoň každý druhý deň. Tento problém má sedem percent obyvateľov, teda 375-tisíc ľudí. Treťou dimenziou chudoby je takzvaná veľmi nízka intenzita práce. Tento stav znamená, že dospelí členovia domácnosti nepracujú vôbec alebo len vo veľmi obmedzenej miere, teda nepracujú ani dvadsať percent z toho, čo by teoreticky mohli. Tento problém sa týka približne 3,6 percenta obyvateľov, teda 161-tisíc osôb.;#mzda, #chudoba, #hranica chudoby
Pravda;Chudoba je na Slovensku na vzostupe. Nové čísla ukázali, že ohrozuje skoro milión ľudí;Chudoba ohrozovala v minulom roku 17,6 % obyvateľov Slovenska, čo predstavuje takmer 943.000 ľudí. Počet aj podiel osôb ohrozených rizikom chudoby alebo sociálneho vylúčenia v roku 2023 medziročne stúpol o 55.000 osôb, respektíve o 1,1 percentuálneho bodu, pričom tieto čísla sa zhoršujú od roku 2020. Informoval o tom vo štvrtok Štatistický úrad (ŠÚ) SR.;„Z hľadiska vývoja v čase ukazovatele chudoby na Slovensku do roku 2020 klesali, od roku 2020 v dôsledku pandémie COVID-19 a nárastu cien a inflácie sa však situácia postupne zhoršuje,“ priblížil úrad. Na Slovensku tak minulý rok čelil chudobe alebo sociálnemu vylúčeniu približne každý šiesty obyvateľ. Počet a podiel ohrozených obyvateľov sa podľa údajov ŠÚ v rámci regiónov Slovenska dlhodobo zásadne líši. Najvyššia miera rizika chudoby a sociálneho vylúčenia je dlhodobo v Prešovskom kraji, v ktorom minulý rok čelilo chudobe 27,6 % obyvateľov. Podiely osôb ohrozených chudobou nad úrovňou 20 % mali tiež Banskobystrický a Košický kraj. Naopak najnižší podiel obyvateľov ohrozených chudobou alebo sociálnym vylúčením je dlhodobo v Bratislavskom kraji, v roku 2023 to bolo 9,5 % obyvateľov. Počas minulého roka sa situácia medziročne zhoršila v šiestich z ôsmich regiónov Slovenska, najvýraznejšie v Nitrianskom a Prešovskom kraji. Celkový podiel ľudí ohrozených chudobou alebo sociálnym vylúčením medziročne mierne klesol v Bratislavskom a Trnavskom kraji, doplnili štatistici. Rizikovejšie na výskyt chudoby sú podľa nich domácnosti s deťmi, pričom najviac ohrozené sú neúplné rodiny, v ktorých chudoba zasiahla 46,4 % osôb. Ďalej boli ohrozené úplné rodiny s vyšším počtom detí, a teda domácnosti dvoch dospelých s tromi a viacerými závislými potomkami. Až 37,1 % ľudí žijúcich v takomto type domácnosti bolo dotknutých chudobou alebo sociálnym vylúčením. Najčastejší problém ľudí je nízky príjem, pričom v minulom roku žilo pod hranicou príjmovej chudoby viac ako 14 % obyvateľov Slovenska, uzavrel ŠÚ SR.;#chudoba
Pravda;Na tento nápoj nedáme dopustiť, jeho spotreba stúpa. Tipnete si, koľko ročne ho vypijeme?;Slováci v roku 2023 skonzumovali o 22 % viac kávy ako v predchádzajúcom roku. Spotreba kávy na Slovensku stúpla, vlani jej každý obyvateľ skonzumoval v priemere 3,3 kilogramu.;Štatistický úrad SR uvádza, že spotreba kávy na Slovensku výrazne stúpla. Slovák vlani skonzumoval v priemere 3,3 kilogramu kávy, čo predstavuje medziročný nárast o vyše 22 %, resp. 600 gramov. Podľa odborníkov na prípravu espressa, ktoré vyžaduje 7 až 9 gramov mletej kávy, to znamená, že každý obyvateľ Slovenska denne vypil minimálne jednu šálku kávy. Dlhodobé štatistiky uvádzajú, že za posledných 10 rokov sa priemerná spotreba kávy na Slovensku pohybovala na úrovni 3 kilogramov na obyvateľa. Milovníci kávy zaznamenali minulý rok zvýšenie nad túto hodnotu po štvorročnom poklese pod 3 kilogramy. Najvyššiu spotrebu dosiahlo Slovensko v roku 2014 s 3,6 kilogramu na obyvateľa, zatiaľ čo v roku 1990 skonzumovali Slováci len 1,4 kilogramu kávy na osobu. Stúpa spotreba aj cena Podľa Medzinárodnej organizácie pre kávu (ICO) sa od októbra 2022 do septembra 2023 na celom svete skonzumovalo viac ako 173 miliónov vriec kávy, pričom jedno vrece obsahuje 60 kg, a svetová produkcia dosiahla 168,2 milióna vriec. Väčšinu tvorili odrody Arabica s podielom 56 % a Robusta s podielom 44 %. Od začiatku januára do konca augusta tohto roka stúpli ceny praženej zrnkovej kávy na slovenských obchodoch na priemerných 5,63 eura za 250 gramov. Je to o 40 centov viac ako vlani. Mletá káva v rovnakom balení zlacnela len veľmi nepatrne na 3,20 eura, zatiaľ čo cena instantnej kávy zostala stabilná na úrovni 3,6 eura za 100 gramov. Slovensko doviezlo vlani 40,7 tisíca ton kávy za 254,2 milióna eur. To predstavuje medziročný pokles dovozu o takmer 18 %. Väčšina kávy pochádzala z Nemecka, Česka, Poľska, Talianska a Brazílie. Export zo Slovenska dosiahol 24-tisíc ton kávy v hodnote takmer 152 miliónov eur. Je to medziročný pokles o 16 %. Najviac slovenskej kávy smerovalo do Maďarska, Rakúska, Poľska, Česka a Rumunska.;#spotreba, #nápoj, #káva
Pravda;Na Slovensku pracuje historicky najviac ľudí, solídne stúpajú aj platy. Z priemyslu utekajú pracovníci do služieb;Na Slovensku pracuje historicky najviac ľudí. Podľa čísel z Eurostatu totiž bolo u nás v júni už len 5,3 percenta nezamestnaných ľudí v produktívnom veku. To je najmenej za posledných 26 rokov - teda od začiatku meraní v roku 1998. Pokles pokračuje už od roku 2021 a čo sa týka absolútnych čísel, o prácu sa u nás aktuálne uchádza niečo vyše 168-tisíc ľudí, čo je približne o 56-tisíc ľudí menej ako v rovnakom období pred dvoma rokmi.;"Analytická jednotka Úradu vlády – Inštitút pre stratégie a analýzy – upozorňuje na to, že posledné hodnoty úrovne nezamestnanosti sú nižšie, ako je priemer Európskej únie (EÚ), no vyššie ako u našich susedov. Priemerná nezamestnanosť v júni tohto roka sa v EÚ pohybovala na úrovni šesť percent. Počet nezamestnaných v susednom Rakúsku sa v tom istom období zastavil na piatich percentách, v Maďarsku nepracovalo 4,3 percenta ľudí, v Poľsku 2,9 percenta a napokon v Českej republike to bolo len 2,7 percenta. Štatistický úrad SR v tejto súvislosti uvádza, že v 2. štvrťroku tohto roka z 18 sledovaných odvetví vzrástla zamestnanosť v polovici z nich. „Za mierne pozitívnym vývojom vo výrobných odvetviach stojí vyše 7-tisícový prírastok v priemysle. Naopak, stavebníctvo a pôdohospodárstvo zaznamenalo dohromady medziročný pokles zamestnanosti takmer o 3,5 tisíca osôb,"" približujú štatistici. Najviac ľudí už dávno nepracuje v priemysle Z dát slovenských štatistikov vyplýva, že najviac, až 63 percent zo všetkých pracujúcich Slovákov, je zamestnaných v službách. Celkovo ide o viac ako 1,6 milióna ľudí. Čísla pritom už dlhodobo potvrdzujú, že čoraz viac Slovákov odchádza z odvetví, kde musia pracovať manuálne, do sektora služieb. Ide najmä o priemysel, ktorý zažíva výrazný odliv ľudí a zrejme najviac pociťuje nedostatok kvalifikovanej pracovnej sily. „K januáru 2024 klesol počet zamestnancov v priemysle o 2,1 percenta a tempo úbytku je najvyššie od mája 2021. Celková zamestnanosť v ekonomike však podľa Štatistického úradu SR neklesá,"" priblížili už skôr analytici vládneho inštitútu. Platí, že medzi rokmi 2018 a 2023 klesol počet ľudí, ktorí pracovali v priemyselnom sektore, približne o 50-tisíc. V porovnaní s rokom 2018, keď v priemyselnom sektore pracovalo 558-tisíc ľudí, to v minulom roku bolo už len asi 509-tisíc zamestnancov. Absolútne čísla zamestnanosti v slovenskom hospodárstve sa pritom v posledných rokoch výrazne nemenia – pracuje u nás asi 2,4 milióna ľudí. Viacerí analytici sa preto zhodujú, že Slovensko prestáva byť „montážnou dielňou"" Európy a vezieme sa na vlne súčasných trendov, ktoré smerujú k opúšťaniu zamestnaní vyžadujúcich si prioritne manuálne zručnosti. „Naznačuje to aj dlhodobý rast zamestnanosti v oblastiach informácií a komunikácie, vedeckých a technických činností, administratívnych a podporných služieb, ako aj v zdravotníctve a sociálnej pomoci. Podiel na celkovej zamestnanosti sa za posledných desať rokov v týchto odvetviach zvýšil, zatiaľ čo v priemysle sa znížil,"" píšu odborníci z Inštitútu pre stratégie a analýzy. Rozmeňme si to však na drobné a pozrime sa teraz na to, na aké konkrétne pozície hľadajú firmy nových zamestnancov. Dáta najväčšieho pracovného portálu na Slovensku Profesia.sk ukazujú, že počet pracovných ponúk v prvých šiestich mesiacoch tohto roka výrazne stúpol v školstve, zdravotníctve, cestovnom ruchu a gastrosektore. Firmy na portáli v rámci prvého polroka 2024 uverejnili vyše 161-tisíc pracovných ponúk. Až 19 percent z nich bolo zameraných na oblasť obchodu. Nasledovala oblasť výroby, dopravy, administratívy a manažmentu. „Spomedzi najdopytovanejších pozícií bol najväčší záujem o predavačov a predavačky, operátorov a operátorky výroby a administratívnych pracovníkov a pracovníčky,"" píše spoločnosť Alma Career, ktorá najväčší portál ponúkajúci prácu u nás prevádzkuje.";#zamestnanosť, #nezamestnanosť
Pravda;Priemerná mzda už presiahla 1 500 eur. Za rok si zamestnanci prilepšili o 100 eur v hrubom;Priemerná nominálna mesačná mzda zamestnanca v hospodárstve SR v 2. štvrťroku vzrástla medziročne o 7,1 % na 1520 eur. Zamestnanci dostávali v hrubej mzde v priemere o 101 eur viac ako v rovnakom období predchádzajúceho roka. Po zohľadnení miery inflácie reálna mzda v druhom štvrťroku stúpla o 4,9 %. Sezónne očistená nominálna priemerná mzda oproti 1. štvrťroku 2024 vzrástla o 1,2 %. V utorok o tom informoval Štatistický úrad (ŠÚ) SR.;„Dynamika rastu sa oproti predošlému štvrťroku už druhýkrát po sebe zvoľnila. Napriek tomu stále pomerne výrazný nárast nominálnych miezd spolu s klesajúcou infláciou prispel k tomu, že reálne zárobky Slovákov sa zvýšili už tretí štvrťrok po sebe,“ priblížil ŠÚ. Zvýšenie nominálnych aj reálnych platov zaznamenali všetky sledované odvetvia hospodárstva s výnimkou činností v oblasti nehnuteľností. Najviac si reálne polepšili pracujúci v oblasti vzdelávania, priemyselnej výroby, finančných a poisťovacích činností. V štruktúre ekonomiky zaznamenalo medziročný rast priemernej nominálnej mzdy 18 z 19 sledovaných odvetví hospodárstva. Zvýšenie hrubých miezd sa pohybovalo od 3,1 % v administratívnych činnostiach až po 14,1 % vo vzdelávaní. Medziročne klesli hrubé mzdy len pracovníkom v oblasti nehnuteľností, ktoré zároveň ako jediné zo sledovaných odvetví hospodárstva nedokázali odolať inflácii. Reálny rast vyšší ako 6 % zaznamenali mzdy pracujúcich v siedmich odvetviach. Najviac si reálne prilepšili pracujúci vo vzdelávaní, v priemyselnej výrobe, vo finančných a poisťovacích činnostiach. K zvoľneniu tempa rastu platov došlo v 2. štvrťroku 2024 aj v odvetviach, ktoré zamestnávajú najviac ľudí na Slovensku, a to v priemysle a v obchode. Napriek tomuto spomaleniu si priemyselná výroba, ktorá je najväčším zamestnávateľom v krajine, udržala medziročný rast miezd na úrovni 9,3 %, čo predstavuje druhý najvyšší nárast medzi všetkými sledovanými odvetviami. Hrubý plat pracujúcich v priemyselnej výrobe sa zvýšil na 1633 eur, pričom reálne mzdy im vzrástli o 6,7 %. V obchode, druhom najväčšom zamestnávateľovi, nominálne mzdy stúpli o 4,8 % na 1421 eur. Reálny rast platov pracovníkov v obchode dosiahol 2,6 %, čo bolo pod priemerom celého hospodárstva SR. Aktuálne najvyššiu priemernú mesačnú mzdu, presahujúcu 2500 eur, dosiahli zamestnanci v odvetviach finančných a poisťovacích činností, ako aj v oblasti informácií a komunikácií. V 11 z 19 odvetví ekonomiky bol priemerný zárobok pod hodnotou priemeru celého hospodárstva SR. Najnižšiu priemernú nominálnu mzdu mali stále zamestnanci v ubytovacích a stravovacích službách (862 eur) a v ostatných činnostiach (952 eur), ktorí ako jediní neprekročili hranicu 1000 eur. Nadpriemerná nominálna mesačná mzda bola iba v Bratislavskom kraji (1836 eur). V ostatných krajoch sa pohybovala od 1169 eur v Prešovskom do 1438 eur v Košickom kraji. Vo všetkých krajoch priemerná mzda medziročne vzrástla, pričom najdynamickejší nárast, o 9,3 %, zaznamenal Žilinský kraj. Reálne zárobky stúpli vo väčšine krajov Slovenska o viac ako 4 %. Výnimkou bol Nitriansky kraj, kde rast predstavoval len 3,2 %, a Bratislavský kraj s prírastkom 3,5 %. V 1. polroku 2024 dosiahla priemerná nominálna mesačná mzda zamestnanca v hospodárstve SR hodnotu 1484 eur. Medziročne sa zvýšila o 8,1 %, tempo jej rastu sa oproti rovnakému obdobiu minulého roka spomalilo o 1,6 percentuálneho bodu. Reálna mzda stúpla o 5,3 %.;#platy, #priemerná mzda
Pravda;Zdražovanie opäť nabralo na sile. Ceny išli hore pri potravinách aj energiách;Spotrebiteľské ceny tovarov a služieb v júli medzimesačne vzrástli v priemere o 0,3 %, čo znamená, že rast cien sa po dvoch mesiacoch stability mierne zrýchlil. Medziročne inflácia po predchádzajúcich štyroch mesiacoch pohybu mierne nad 2 % stúpla na hodnotu 2,6 %. Vo štvrtok o tom informoval Štatistický úrad (ŠÚ) SR.;Celkovú medziročnú infláciu ovplyvnili vyššie ceny vo všetkých 12 odboroch v rozpätí od 0,4 % za bývanie a energie až po 10 % v odbore vzdelávanie. Potraviny a nealko nápoje boli medziročne drahšie o 1,5 %. Celkovo spomedzi potravín sa za vyššie ceny ako pred rokom predávalo sedem z deviatich skupín tovarov, väčšina do 5 %. Infláciu najviac ovplyvnil drahší chlieb a obilniny (o 4,9 %), ale aj oleje a tuky (11,2 %), tiež cukor a cukrovinky. Naopak, lacnejšie ako pred rokom bolo ovocie a súčasne mlieko, syry a vajcia. Negatívny vplyv na celkovú mieru inflácie mal rast cien v odbore rekreácia a kultúra o 3,1 % ovplyvnený najmä zdražovaním dovolenkových zájazdov a vstupného na kúpaliská a plavárne. Rast inflácie podporili tiež medziročne drahšie finančné služby pôšt a bánk v odbore rozličné tovary a služby (o 4 %). Pod výsledok sa v júli, podobne ako v predošlých mesiacoch, podpísali aj medziročne drahšie tovary a služby v odbore zdravotníctvo (7,4 %), ako aj v odbore alkohol a tabak (5,1 %). V odbore bývanie s energiami, ktoré spolu s potravinami a nealko nápojmi tvoria najvýznamnejšie zložky výdavkov domácností, boli ceny vyššie ako pred rokom len o 0,4 %. Spolu za sedem mesiacov roka 2024 sa spotrebiteľské ceny medziročne zvýšili o 2,6 %. Medzimesačne, v porovnaní s júnom 2024, rástli priemerné spotrebiteľské ceny v ôsmich z celkovo 12 odborov, a to v rozsahu od 0,1 % pri bývaní a energiách až do 1,8 % v prípade cien v odbore pošty a spoje. Najväčší vplyv na medzimesačný rast priemerných cien mali predovšetkým ceny potravín a nealko nápojov, najmä pre svoju vysokú váhu vo výdavkoch domácností. Oproti júnu sa zvýšili v priemere o 0,3 %, pričom medzimesačný nárast zaznamenali tak potraviny, ako aj nealko nápoje. Priemerné ceny potravín sa oproti júnu zvýšili o 0,2 %, pod tento výsledok sa podpísalo najmä zdražovanie mäsa, olejov a tukov, ale aj chleba a obilnín. Ceny vzrástli v štyroch z deviatich sledovaných potravinových položiek. Naopak, výraznejší tlmiaci účinok na rast cien malo sezónne zlacňovanie zeleniny a ovocia a tiež zníženie cien mlieka, syrov a vajec. Obdobie letných dovoleniek prinieslo aj významnejšie zdraženie v odbore rekreácia a kultúra a tiež v odbore dopravy, v oboch na priemernej úrovni 0,8 %. Vzrástli najmä ceny zájazdov a vstupného na kúpaliská a plavárne, ako aj pohonných látok. Podstatnejšie sa v júli zdvihli tiež telekomunikačné a poštové poplatky, ktoré medzimesačne zvýšili ceny v odbore pošty a spoje o 1,8 %. V porovnaní s predchádzajúcim mesiacom boli vyššie aj finančné služby bánk a pôšt, a to o 3,7 % v odbore rozličné tovary a služby. Znížili sa naopak ceny odevov a obuvi (o 0,7 %) ovplyvnené sezónnymi výpredajmi a tiež alkoholických nápojov o 0,3 %, ale aj nábytku a údržby domácnosti.;#inflácia, #ceny, #zdražovanie
Pravda;Slovensko je „dôchodková veľmoc“. Penzijnú dávku poberá každý tretí obyvateľ, čo je najviac v EÚ;Každý tretí obyvateľ SR poberá od štátu dôchodok v rámci sociálnej ochrany, poberatelia dôchodkov tvoria približne 33 % obyvateľstva, čo je najviac v EÚ. Celkové sumy vyplatené na dôchodky tvoria takmer 9 % HDP, čo patrí k najnižším hodnotám v EÚ, informoval v piatok Štatistický úrad (ŠÚ) SR. Dáta sa dotýkajú štyroch typov dôchodkových dávok - dávok v starobe, invalidite, vybraných dávok v nezamestnanosti a pozostalostných dávok.;Aspoň jeden z typov dôchodkov poberal v EÚ každý štvrtý obyvateľ, celkovo teda poberatelia tvorili 27,2 % spomedzi obyvateľov EÚ. Najväčší podiel poberateľov z krajín EÚ malo Slovensko. Najmenej jeden z typov dôchodku v SR vyplácal štát až 33,2 % obyvateľov. Podobný podiel vykazovalo Luxembursko, Litva a Estónsko, v ktorých poberatelia tvorili 32 až 33 % obyvateľov. Okolité krajiny mali nižšie podiely poberateľov dôchodkov ako SR, stále však išlo o nadpriemerné hodnoty v rámci EÚ. Česko, Rakúsko a Poľsko vyplácali dôchodky približne 28 % obyvateľstva. Výrazne pod priemerom únie bolo Maďarsko, ktoré vyplácalo dôchodky 22 % obyvateľov. Najmenšie podiely obyvateľov, ktorí poberajú dôchodok, mali Cyprus (19 %), Malta (19,2 %) a Španielsko (21,1 %). ŠÚ na to upozornil na základe údajov z Eurostatu. Priemer vynaložených finančných prostriedkov v krajinách EÚ bol v roku 2021 na úrovni 12,9 % HDP. Najvyššie podiely, okolo úrovne 15 % HDP, vynakladali na dôchodky v Grécku (16,4 %), v Taliansku (16,3 %), Rakúsku (15 %) a vo Francúzsku (14,9 %). Slovensko (8,5 %) sa približovalo k opačnému koncu rebríčka, teda ku krajinám, ktoré dávali nižší podiel z HDP do vyplácaných dôchodkov. Najnižšie hodnoty mal tento ukazovateľ v Írsku (4,5 %), na Malte (6,4 %), v Maďarsku (7 %) a v Litve (7,1 %). Najväčšiu kategóriu v rámci EÚ, až 79,9 % z vyplatených súm, tvorili výdavky na starobné dôchodky. Na druhom mieste boli pozostalostné dôchodky s podielom 12 % z celkových výdavkov a nasledovali invalidné dôchodky s podielom 7,9 %. Dôchodky v nezamestnanosti predstavovali len 0,2 % výdavkov.;#dôchodky
Pravda;Slovákov od dovolenky pri Jadrane neodrádza ani drahota. Kto žije v Bratislave, toho ceny v Chorvátsku neprekvapia, hovorí šéf cestovky;Zvyšovanie cien pri Jadrane Slovákov od dovolenky v obľúbenej destinácii neodrádza. Cestovné kancelárie hovoria, že Chorvátsko láme rekordy v návštevnosti aj napriek tomu, že si za pobyt v prímorskej krajine ľudia zaplatia medziročne viac. Predajcovia zájazdov tvrdia, že všetko závisí len od toho, kde sa budú dovolenkári stravovať a aké služby sa rozhodnú počas svojho pobytu využívať.;O tom, že Chorvátsko je pre Slovákov drahé, sa začalo viac hovoriť pred minuloročnou letnou sezónou. V januári 2023 totiž krajina vymenila svoje kuny za euro, čo vyvolalo pochybnosti o tom, či sa ceny za dovolenku v obľúbenej destinácii výrazne nezvýšia. Čísla však prezrádzajú, že zmena meny dovolenkárov zo Slovenska neodradila a do Chorvátska ich v priebehu minulého roka vycestovalo takmer 520-tisíc. Dovolenkári však so zdražovaním pri „slovenskom mori“ počítať musia. Podľa čísel Chorvátskeho štatistického úradu za máj ceny tovarov a služieb v krajine medziročne narástli o 3,3 percenta. „Ceny ubytovania sa držia na rovnakej úrovni ako minulý rok, ich prípadný nárast je najviac o 5 až 10 percent v závislosti od druhu ubytovania,“ povedal už skôr pre Pravdu riaditeľ Chorvátskeho turistického združenia, ktoré sídli v Českej republike, Miodrag Mlačić. Podľa Mlačića od začiatku roka do druhej polovice mája malo Chorvátsko celkovo už vyše 31-tisíc návštev a viac ako 115-tisíc prenocovaní. „To je v porovnaní s rovnakým obdobím vlaňajška nárast o 10 percent pri návštevách a 8 percent pri nocľahoch. Môžeme teda vyhodnotiť, že záujem stráviť dovolenku v Chorvátsku je tento rok veľký,“ priblížil šéf združenia. Mlačić zároveň pripomenul, že z Bratislavy do chorvátskeho Splitu bol na začiatku mája vypravený aj prvý tohtoročný vlak a novinkou je tiež letecká linka medzi Košicami a Zadarom, ktorá prepája východ Slovenska s Jadranským morom. Zájazdy ovládlo Turecko Chorvátsko však nie je destináciou, do ktorej by sa Slováci vyberali prostredníctvom cestovných kancelárií a organizovaných zájazdov. Podľa riaditeľa cestovnej kancelárie More Stanka Delića je Chorvátsko primárne „autodestináciou“, teda krajinou, kam sa dovolenkári najčastejšie prepravujú prostredníctvom osobných automobilov. To platí aj pre Slovákov, z ktorých väčšina sa do krajiny presúva práve vo svojom osobnom aute alebo v prenajatom karavane. Platí tiež, že Slováci si ako najčastejší spôsob prepravy do svojej obľúbenej destinácie volia auto. Takmer 52 percent našich cestovateľov si v roku 2022 zvolilo práve túto možnosť, ako sa dostať na dovolenku. Motoristov cestujúcich do Chorvátska cez územie Rakúska v tejto súvislosti určite poteší tohtoročná novinka v podobe jednodňovej diaľničnej známky, ktorú si môžu vodiči pred cestou zakúpiť. To isté platí aj pre Maďarsko, ktoré jednodňovú diaľničnú známku do praxe zaviedlo od 1. apríla tohto roka. Aj preto oficiálne čísla cestovných kancelárií ukazujú, že v roku 2023 si zájazd do Chorvátska cez cestovku kúpilo len niečo vyše viac ako 48-tisíc Slovákov. Napopulárnejšou destináciou, do ktorej Slováci jazdia prostredníctvom cestovných kancelárií, je Turecko. Pre túto krajinu sa rozhodlo až 209 330 ľudí z celkového počtu 1,1 milióna ľudí, ktorí si zájazd kúpili v agentúre. Okrem spomínaného Turecka navštevujeme radi aj Grécko (vyše 114-tisíc Slovákov), obľúbený je aj Egypt (vyše 81-tisíc) či Tunisko (takmer 49-tisíc). To, že tieto letoviská sú u Slovákov skutočne obľúbené, potvrdzujú aj samotné cestovné kancelárie. Zároveň však dodávajú, že pokiaľ ide o destinácie, do ktorých sa prepravujú pomocou individálnej dopravy, vedie spomínané Chorvátsko. „Z destinácií s individuálnou dopravou je to, samozrejme, Chorvátsko, ktoré v tejto kategórii má konkurenta len v talianskej oblasti Rimini,“ povedal pre Pravdu šéf cestovnej kancelárie Tip Travel Juraj Vitko. Napríklad v porovnaní s predkovidovým rokom 2019 počet Slovákov, ktorí do Chorvátska cestovali prostredníctvom cestovky, v roku 2023 klesol o 40-tisíc. Čísla Chorvátskeho turistického združenia však hovoria, že do krajiny minulý rok celkovo pricestovalo vyše pol milióna Slovákov. Znamená to, že viac ako tri štvrtiny z nich tak museli k „slovenskému moru“ cestovať na vlastnú päsť. V období od januára do mája tohto roka zatiaľ podľa Anny Kopičovej z Chorvátskeho turistického združenia navštívilo krajinu vyše 32-tisíc Slovákov. Na základe týchto čísel však zatiaľ nie je možné odhadnúť, ako bude tohtoročná sezóna vyzerať. Cestovné kancelárie však na základe aktuálnych čísel, ako aj počtu návštev z minulého roka, hovoria, že Chorvátsko láme rekordy. Trendy sa však aj v tomto smere začínajú postupne meniť, aspoň v oblasti organizovaného cestovania prostredníctvom cestovných kancelárií. Z čísel Štatistického úradu SR vyplýva, že z hľadiska dynamiky medziročného vývoja sa zvyšuje záujem o exotickejšie destinácie. Ide „najmä Vietnam a Kubu, ale aj Tunis, Kapverdy, Spojené arabské emiráty a Omán. Nárasty počtu klientov cestujúcich do týchto krajín boli niekoľkonásobné. Až 14-násobne vyšší záujem oproti predchádzajúcemu obdobiu zaznamenal Vietnam, Kuba prilákala 11-násobne vyšší počet klientov,“ píšu štatistici. Trh vyrieši všetko Okrem Slovákov je Chorvátsko obľúbenou destináciou aj pre stovky tisíc Čechov. Správy od našich susedov však naznačujú, že trendy sa menia a Česi čoraz častejšie pred Jadranom uprednostňujú napríklad Taliansko či niektorú z exotickejších destinácií.Podľa webu iDnes.czsa chute českých turistov menia a Chorvátsko uprednostňujú čoraz menej. Vidia za tým najmä rastúce ceny služieb. „Čo sa týka Chorvátska, tak predpokladám, že sa doterajšia masová turistika Čechov postupne presunie inam,“ povedal pre web expert na cestovný ruch Stanislav Zíma. U Slovákov však zostáva destinácia podľa čísel z minulého roka stále populárna. Počet prenocovaní Slovákov v Chorvátsku dosiahol za minulý rok takmer 3,3 milióna a do mája tohto roka už vyše 126-tisíc. Delić z cestovnej kancelárie More však upozorňuje, že napriek týmto číslam vytvárajú slovenskí turisti približne od 2,5 do 4 percent tržieb chorvátskeho cestovného ruchu. Slováci pritom k Jadranskému moru prichádzajú čoraz častejšie nielen ako dovolenkári, ale aj ako majitelia nehnuteľností. Svoju nehnuteľnosť v prímorskej krajine vlastnia desiatky tisíc Slovákov. Delić v tejto súvislosti upozornil na to, že ani stúpajúce ceny týchto Slovákov neodrádzajú od života v Chorvátsku. Zároveň tvrdí, že zdražovanie v krajine podľa neho nie je horšie ako v Grécku, Taliansku či Španielsku a na tamojšie ceny sú zvyknutí z domoviny aj Slováci žijúci v hlavnom meste. „Vysoké ceny v Chorvátsku sú problémom pre domácich a ostatných ľudí, ktorí v krajine žijú či podnikajú. Napriek tomu tu dokážu fungovať 365 dní v roku. Nevidím dôvod na to, aby niekto, kto žije v Bratislave a funguje v tamojších cenách, bol v Chorvátsku nepríjemne prekvapený,“ dodal šéf cestovky. A aký je teda recept na to, ako zvládnuť stúpajúce ceny v obľúbenej destinácii? Podľa Delića je dôležité vedieť, čo je možné porovnávať – nemôžeme napríklad porovnávať cenu menu v reštaurácii v Dubrovníku či Zadare s cenou na Slovensku. „Trh je ten, ktorý určí, či sú ceny zvládnuteľné alebo nie. Ak to nejaká chorvátska prevádzka s cenami preženie, tak by mala byť v strate,“ ozrejmil Delić s tým, že v mnohých podnikoch je cena rovnaká ako v Bratislave a dovolenkári by mali sledovať, kam chodia jesť či nakupovať domáci.;#dovolenka, #Chorvátsko, #cestovné kancelárie
Pravda;Platy prudko rastú. Štatistici hovoria o treťom najrýchlejšom skoku za 15 rokov;Priemerná nominálna mesačná mzda v SR v 1. štvrťroku vzrástla medziročne o 9 % na 1447 eur. Pomerne výrazný nárast nominálnych miezd spolu s klesajúcou infláciou spôsobili, že už druhý kvartál rástli Slovákom aj reálne zárobky. Po zohľadnení inflácie tak reálna mzda vzrástla o 5,6 %. Rýchlejší rast bol za posledných 15 rokov zaznamenaný len v 2. štvrťroku 2021 a 2019. Informoval o tom v utorok Štatistický úrad (ŠÚ) SR.;Medziročný rast nominálnej mzdy zaznamenalo všetkých 19 sledovaných odvetví. V takmer dvoch tretinách bol nárast vyšší ako priemer. Zvýšenie miezd sa pohybovalo od 3,5 % v odborných, vedeckých a technických činnostiach až po 21,4 % v dodávke elektriny, plynu a pary. „Inflácii už dokázali odolať mzdy vo všetkých sledovaných odvetviach hospodárstva. Reálny rast vyšší ako 7 % zaznamenali mzdy pracujúcich v siedmich odvetviach – napríklad v dodávke elektriny, plynu, pary, ďalej v ťažbe a dobývaní, či v oblasti vzdelávania, ale aj v štátnej a verejnej správe,“ priblížili štatistici. Priemysel ako najväčší zamestnávateľ na Slovensku vykázal počas 1. štvrťroka medziročný rast miezd na úrovni 11,5 %, reálne platy v odvetví vzrástli o 8 %. V obchode, v ktorom pracuje druhý najväčší počet osôb, nominálne mzdy vzrástli o 8,1 % a reálne o 4,7 %. Aktuálne najvyššiu priemernú mesačnú mzdu nad 2800 eur mali zamestnanci v odvetví finančné a poisťovacie činnosti a v dodávke elektriny, plynu a pary. V 11 z 19 odvetví bola mzda pod hodnotou priemeru za celé hospodárstvo. Najnižšiu priemernú nominálnu mzdu mali stále zamestnanci v ubytovacích a stravovacích službách (834 eur) a v ostatných činnostiach (896 eur), ktorí ako jediní neprekročili hranicu tisíc eur. „Z územného hľadiska bola nadpriemerná nominálna mesačná mzda iba v Bratislavskom kraji (1838 eur). V ostatných krajoch sa pohybovala od 1119 eur v Prešovskom do 1334 eur v Trenčianskom kraji,“ vyčíslil ŠÚ SR. Vo všetkých krajoch priemerná mzda medziročne vzrástla, najdynamickejšie o 10 % v Banskobystrickom kraji. Reálne zárobky stúpli vo všetkých krajoch Slovenska o viac ako 5 %, výnimkou bol Nitriansky kraj, kde rast predstavoval len 1,3 %.;#platy
Pravda;Nemá kto pracovať a už je to cítiť aj na platoch. Nové údaje hovoria o silnom raste miezd, horšie časy sa končia;Peňaženky Slovákov čakajú dobré časy. Aspoň tak to naznačujú aktuálne čísla rastu platov a odhady analytikov, ktoré počítajú aj s ďalším rastom miezd. Po tvrdých ranách, ktoré nám zasadila inflácia v priebehu posledných dvoch rokov, si tak aspoň na chvíľu budeme môcť vydýchnuť. Dáta totiž ukazujú, že priemerná reálna mzda v odvetviach, ktoré štatistici sledujú, zotrela väčšinu prepadu z rokov 2022 a 2023. Naše platy opäť rástli rýchlejšie ako inflácia a vo väčšine odvetví stúpol aj počet zamestnancov.;Najnovšie čísla Štatistického úradu SR ukazujú, že v marci tohto roka v šiestich odvetviach nášho hospodárstva rástli platy medziročne o viac ako päť percent. Zároveň, v porovnaní s minulým rokom, boli reálne mzdy vyššie vo všetkých 10 odvetviach, ktoré štatistici sledujú. Najmenej si polepšili ľudia, ktorí pracujú v stavebníctve, najviac naopak tí, ktorí sú zamestnaní v maloobchode. Pre pripomenutie – reálna mzda ukazuje, čo si skutočne môžete za svoje peniaze, ktoré od zamestnávateľa dostanete, kúpiť. Ide tak o skutočnú hodnotu zárobkov, ktoré každý mesiac dostávate. To, že reálne mzdy medziročne stúpli, znamená, že si v obchodoch môžete nakúpiť viac ako v rovnakom období pred rokom. Zatiaľ čo v marci 2022 inflácia z našich reálnych platov ukrajovala vyše 10 percent a v rovnakom období roku 2023 to bolo už takmer 15 percent, v roku 2024 je to len 2,4 percenta. Ak platy vo väčšine odvetví medziročne narástli o viac ako 5 percent, znamená to, že rastú rýchlejšie, ako sa zdražujú rôzne produkty či ponúkané služby. A to je pre Slovákov dobrá správa. Platy ešte porastú Rásť by však mali ďalej aj nominálne mzdy – ide o plat, ktorý vám každý mesiac dorazí na účet od vášho zamestnávateľa. Tieto platy, ktoré nie sú očistené o infláciu, rastú už teraz. „Priemerná nominálna mesačná mzda v marci 2024 bola medziročne vyššia vo všetkých 10 mesačne sledovaných odvetviach. Dvojciferným tempom rástla v troch z nich, a to v maloobchode o 12,5 percenta, priemysle a v činnostiach reštaurácií a pohostinstiev rovnako o 11,4 percenta. Po dvoch mesiacoch všetky vybrané odvetvia evidovali aj rast reálnych miezd, a to v rozpätí od 0,3 percenta v stavebníctve do 10 percent v maloobchode,“ oznámili štatistici v pondelkovej správe. Znamená to, že ak pracujete napríklad v reštaurácii a minulý rok v marci ste zarábali presne 1 000 eur, tento rok už zarobíte 1 114 eur. Samozrejme, hovoríme o priemernom zvyšovaní platov – teda niektorí zamestnanci zarobia viac, iní menej, a tak sa výsledná suma môže líšiť. Stále však platí, že by ste si tento rok mali na účte nájsť viac peňazí ako pred rokom a vďaka tomu, že sa rast inflácie výrazne spomalil, si za tieto peniaze môžete nakúpiť aj viac tovarov či služieb. Nominálne platy by podľa odhadov analytikov mali rásť aj v ďalších rokoch. Podľa najnovšej prognózy Národnej banky Slovenska by tento rok v celom slovenskom hospodárstve mali rásť o 7,2 percenta, v roku 2025 o 5,3 percenta a v roku 2026 o 5,1 percenta. „Prudký pokles inflácie v tomto roku spôsobí, že domácnostiam sa výrazne zlepší kúpyschopnosť,“píše Národná banka vo svojej jarnej analýze, ktorá sa venuje ekonomickému a menovému vývoju na Slovensku. Znamená to, že nominálne mzdy by mali predbiehať infláciu aj v najbližších rokoch. Čo sa týka samotného zdražovania, podľa analytikov inflácia v tomto roku výrazne klesne. Z minuloročných 11 percent by sa tento rok mala spomaliť na 2,8 percenta. Znamená to, že po dvoch rokoch, keď bola inflácia takmer stabilne na dvojciferných hodnotách, sa tento rok dostane pod tri percentá. Podľa predikcie NBS by však inflácia mala byť v nasledujúcich dvoch rokoch o niečo vyššia. V rokoch 2025 a 2026 by sa mala vyšplhať na 3,7 percenta. „V nasledujúcich rokoch príde vplyvom nevyhnutného dobiehania trhových cien energií k zrýchleniu tesne pod 4 percentá,“ predpovedá NBS vo svojom dokumente. Čo sa týka reálnych miezd, tie začali stúpať už koncom minulého roka, no v najbližších mesiacoch sa tempo ich rastu bude spomaľovať.Inštitút finančnej politiky (IFP) očakáva, že sa reálne mzdy v tomto roku dostanú nad 3 percentá.NBS v tejto súvislosti píše o 4,3 percenta, pričom v roku 2025 by mali rásť o 1,5 percenta a v ďalšom roku o 1,4 percenta. „Pri nami očakávanom celkovom priemernom raste nominálnych miezd na úrovni okolo siedmich percent by vďaka nižšej miere priemernej inflácie, naše očakávanie sú tri percentá, mohli reálne mzdy rásť v roku 2024 celkovo na úrovni približne štyroch percent,“ vyjadril sa v tejto súvislosti analytik Slovenskej sporiteľne Marián Kočiš. IFP tiež hovorí, že reálna mzda na Slovensku výrazne predbehne produktivitu práce, čo podľa inštitútu predstavuje kompenzáciu minulých dvoch rokov. V roku 2022 totiž reálne mzdy klesli o 5,2 percenta a v minulom roku o 1,4 percenta. Medzi rokmi 2025 až 2028 by však podľa inštitútu mal byť rasť reálnych miezd už v súlade s produktivitou práce. Silný trh práce Rastu platov okrem znižovania tempa zdražovania pomáha aj silný trh práce, ktorý na Slovensku máme. „Od januára do marca 2024 zamestnanosť rástla v 6 z 10 odvetví, najrýchlejšie vo vybraných trhových službách a informáciách s komunikáciou. Medziročne nižšie počty zamestnancov evidoval priemysel, veľkoobchod, maloobchod, ako aj doprava a skladovanie,“ informuje štatistický úrad. Nezamestnanosť je aktuálne na historických minimách a pohybuje sa na úrovni približne štyroch percent. Čo sa týka konkrétnych počtov, na Slovensku aktuálne nepracuje približne 144-tisíc ľudí, z ktorých je približne polovica dlhodobo nezamestnaných. Firmy naprieč celým trhom hlásia nedostatok kvalifikovaných ľudí a štát preto rozbehol viacero iniciatív, ktoré majú mobilizovať mladých ľudí a vďaka národným vízam chce vláda na náš trh prilákať aj kvalifikovaných cudzincov. „V tejto súvislosti možno pozitívne hodnotiť kroky vlády, ktorá prijala opatrenia pre zefektívnenie procesu pre zamestnávanie pracovníkov z tretích krajín. Ďalšími opatreniami, ktoré majú potenciál zmierňovať tlaky na našom pracovnom trhu, by napríklad mohli byť zvýšená podpora čiastočných úväzkov pre ženy na rodičovských dovolenkách, s čím súvisí aj podpora dostupnosti škôlok či zabezpečenie možnosti, aby sa aj ľudia na predčasnom dôchodku mohli efektívne podieľať na pracovnom trhu v dostatočnom rozsahu,“ dodal Kočiš zo Slovenskej sporiteľne. Nedostatok ľudí na trhu práce však praje rastu platov. Podľa analytikov z NBS pomáha rastu nominálnych platov práve problém s hľadaním vhodnej pracovnej sily, s ktorým firmy dlhodobo zápasia. Zdá sa, že pomaly utícha aj problém s masívnymi odchodmi zamestnancov do predčasnej penzie z konca minulého roka. „Trh práce by mal zostať silný. Dočasný pokles zamestnanosti vplyvom väčšieho odlevu ľudí do predčasných penzií by sa mohol takmer celý dobehnúť v ďalšom období. Prispieť by mali domáce aj zahraničné zdroje. Predpokladáme pokračovanie priaznivého vývoja z konca minulého roka. Do zamestnania sa podarilo prilákať viac neaktívnych ľudí, pribudol veľký počet pracujúcich cudzincov, čím sa zaplnila časť voľných pracovných miest,“ dodáva Národná banka. Ľudia, ktorí by aj tento rok chceli odísť na výhodnejšiu penziu, narazia na najnovšie opatrenia z dielne rezortu práce na čele s ministrom Erikom Tomášom (Hlas). Po novom sa napríklad zvýši pokuta za skorší odchod na dôchodok z 0,3 percenta za každých 30 dní pred riadnou penziou na 0,5 percenta v prípade odchodu na dôchodok po 40 odpracovaných rokoch. To by malo podľa analytikov a ministerstva mnohých ľudí od odchodu na predčasnú penziu odradiť.;#inflácia, #platy, #mzdy
Pravda;Nové čísla inflácie po dlhom čase prekvapili. Niektoré potraviny už nezdražujú, ale zlacňujú;Tempo rastu spotrebiteľských cien sa naďalej spomaľuje. V apríli medziročne vzrástli už iba o 2,1 % z marcových 2,3 %. V súhrne za štyri mesiace roku 2024 inflácia dosiahla hodnotu 2,9 %. Medzimesačne spotrebiteľské ceny tovarov a služieb v apríli vzrástli o 0,3 %. V utorok o tom informoval Štatistický úrad (ŠÚ) SR.;Tempo rastu spotrebiteľských cien sa naďalej spomaľuje. V apríli medziročne vzrástli už iba o 2,1 % z marcových 2,3 %. V súhrne za štyri mesiace roku 2024 inflácia dosiahla hodnotu 2,9 %. Medzimesačne spotrebiteľské ceny tovarov a služieb v apríli vzrástli o 0,3 %. V utorok o tom informoval Štatistický úrad (ŠÚ) SR. Vyššie ceny ako pred rokom boli v 11 odboroch (výdavkových skupinách domácností) a v jednom odbore – rekreácia a kultúra – zostali ceny nezmenené. Najvýznamnejší vplyv na hodnotu inflácie mali medziročne vyššie ceny v odbore alkohol a tabakové výrobky. Už niekoľko mesiacov negatívne ovplyvňujú celkovú mieru inflácie drahšie destiláty (aktuálne v apríli o 16,2 %) a tabak (o 9,7 %), reagujúce najmä zvýšením spotrebných daní. Významný vplyv mal rast cien v odbore doprava o takmer 7 %, a to najmä pre medziročne drahšie pohonné látky, ale aj dopravné služby, predovšetkým v oblasti autobusovej dopravy. Tretím zásadným vplyvom na medziročnej úrovni boli o 4,5 % vyššie ceny ako pred rokom pri predmetoch a službách osobnej starostlivosti. Dve podielovo najvýznamnejšie výdavkové skupiny slovenských domácností, a to potraviny s nealko nápojmi a bývanie s energiami už k rastu cien prispievali podľa ŠÚ SR len minimálne. Potraviny boli rovnako drahé ako pred rokom. Štatistici upozornili, že ide iba o priemer, pretože tri zlacňujúce štruktúry vykompenzovali mierne rasty cien šiestich ostatných zložiek potravín. Medziročne o 1 % až 6 % lacnejšie sa predávalo mlieko, syry, vajcia, zelenina, ako aj oleje, tuky. Naopak, o niečo viac ako pred rokom, do 4 %, spotrebitelia platili za chlieb s obilninami, mäso, ovocie, ale tiež cukor a cukrovinky. Medzimesačne, oproti marcu tohto roka, vzrástli najmä ceny alkoholu a tabaku, pohonných látok, produktov a služieb osobnej starostlivosti. Významný vplyv na rast cien mali aj zákonom zvýšené správne poplatky o štvrtinu v rámci konsolidácie verejných financií. Najväčší vplyv mal rast cien pohonných látok (o 2 %) a leteniek v odbore doprava. Druhý najzásadnejší vplyv mal rast cien v odbore rozličné tovary a služby, čo spôsobili drahšie tovary, pomôcky a služby pre osobnú starostlivosť, ale tiež takmer štvrtinový nárast správnych poplatkov. Tretí najzásadnejší vplyv z hľadiska rastu cien malo pokračujúce zvyšovanie cien alkoholických nápojov a tabaku, najmä piva o 2,9 % a tabaku o 0,7 %. Naopak, výrazne tlmiaci účinok na rast cien však malo pokračujúce zlacňovanie potravín a nealkoholických nápojov, keď ich ceny oproti marcu klesli o 0,3 %, a to pod vplyvom zlacňovania v šiestich z deviatich sledovaných potravinových zložiek. Menej platili spotrebitelia najmä za ovocie, mlieko, syry a vajcia, ako aj zeleninu, chlieb a obilniny. Výraznejšiemu poklesu potravín bránili medzimesačne vyššie ceny cukru a cukroviniek, tiež olejov a tukov a nakoniec aj nealkoholických nápojov.;#inflácia, #ceny, #rast
Pravda;Problém zdražovania je na Slovensku takmer na konci. Nové čísla inflácie nás vrátili dva roky naspäť;Spotrebiteľské ceny tovarov a služieb vzrástli vo februári oproti januáru o 0,5 %. Medziročná inflácia dosiahla 3,4 %, čo je hlboko pod maximom z prelomu rokov 2022 - 2023, keď sa inflácia držala štyri mesiace nad úrovňou 15 %. Informoval o tom Štatistický úrad (ŠÚ) SR.;Na februárový rast cien malo najväčší vplyv zdražovanie v troch odboroch spotrebného koša – doprava, alkohol a tabak, ako aj nábytok a bytové zariadenia. V doprave to boli najmä ceny pohonných látok, ktoré medzimesačne vzrástli o 4,5 % a zvýšenie cien v autobusovej doprave. V odbore alkoholické nápoje a tabak prudko zdraželi tabakové výrobky, pod vplyvom zvýšenia spotrebnej dane vzrástli ich ceny o 6,4 %. Zo skupiny tovarov v odbore nábytok, bytové zariadenia ovplyvnili rast februárovej inflácie hlavne zvýšené ceny tovarov a služieb na údržbu domácnosti. Naopak, najvýraznejší tlmiaci efekt na medzimesačný rast cien mali nižšie ceny odevov a obuvi (o 0,6 %), výrobkov pre osobnú starostlivosť (o 0,5 %) a poistenia v súvislosti s dopravou. Inflácia v medziročnom porovnaní spomalila na dva a polročné minimum a dosiahla hodnotu 3,4 %. Medziročne vyššie ceny boli vo všetkých odboroch (výdavkových skupinách domácností), dvojciferný rast pretrvával vo vzdelávaní a aktuálne pod vplyvom zvýšenia spotrebnej dane vzrástla miera inflácie na dvojcifernú hodnotu aj pri alkohole a tabaku. Najväčší vplyv na celkovú infláciu v rámci medziročného porovnania mali naďalej ceny potravín s nealko nápojmi. Tempo ich zdražovania prudko spomalilo a prvýkrát od novembra 2021 bolo miernejšie než celkový rast spotrebiteľských cien. Vo februári dosiahla inflácia pri potravinách medziročnú hodnotu 3,3 %. Spolu za dva mesiace roku 2024 sa spotrebiteľské ceny medziročne zvýšili o 3,7 %.;#Potraviny, #inflácia
Pravda;Vlaňajší deficit bol výrazne nizší, ako predpokladal schválený rozpočet;Deficit verejnej správy SR za minulý rok na úrovni 5,27 % hrubého domáceho produktu (HDP) je výrazne nižší, ako predpokladal schválený rozpočet. Ten počítal so schodkom 5,97 % HDP.;Za týmto zlepšením je v prvom rade zodpovedný prístup vlády a efektívne manažovanie verejných financií. V reakcii na jarnú notifikáciu dlhu a deficitu za minulý rok, ktorú vo štvrtok zverejnil Štatistický úrad (ŠÚ) SR, to vyzdvihlo Ministerstvo financií (MF) SR. K lepšiemu výsledku hospodárenia prispel podľa rezortu predovšetkým lepší výber daní, ale aj vyššie nedaňové príjmy. Na výdavkovej strane pozitívne faktory predstavovali nižšie výdavky štátneho rozpočtu súvisiace s nákupom obrannej techniky, ako aj nižšie odvody do rozpočtu EÚ. Dosiahnutý schodok pozitívne ovplyvnilo aj hospodárenie viacerých subjektov rozpočtu verejnej správy. Naopak, negatívne oproti rozpočtu pôsobili predovšetkým náklady na kompenzácie cien energií. „Ministerstvo financií SR však opätovne vyjadruje znepokojenie na tým, že napríklad Rada pre rozpočtovú zodpovednosť (RRZ) a niektorí opoziční politici tomuto dôležitému faktu nevenujú pozornosť. Ide pritom o informáciu, ktorá je pre Slovenskú republiku a jej vnímanie na medzinárodných trhoch mimoriadne dôležitá,“ upozornil rezort. RRZ a opoziční politici sa podľa ministerstva prioritne zameriavajú na porovnanie rokov 2023 a 2024. Pripomenulo, že štrukturálne opatrenia, ktoré začali platiť až v roku 2024 a ktoré zvyšujú deficit a dlh aj v nasledovných rokoch, priniesla legislatívna smršť, schválená ešte za bývalej vlády v roku 2023. Potvrdzuje to podľa MF aj návrh rozpočtu, ktorý poslala Európskej komisii (EK) úradnícka vláda Ľudovíta Ódora, v ktorom počítala na rok 2024 s deficitom na úrovni 6,51 % HDP. Oproti tomu je výsledok za minulý rok lepší až o 1,24 percentuálneho bodu (p. b.). „Ministerstvo financií SR aj preto výsledok hospodárenia za rok 2024 s deficitom 5,27 % HDP považuje za mimoriadny úspech. Výsledok opakovane dokazuje zodpovednosť vlády pri realizácii rozpočtu, kedy skutočnosť zaznamenáva nižšie hodnoty deficitu v porovnaní so schváleným rozpočtom, a to nielen za celý okruh verejných financií, ale aj v prípade hotovostného schodku štátneho rozpočtu, ktorý dosiahol oproti schválenému rozpočtu hodnotu nižšiu o viac ako 1 miliardu eur,“ zdôraznilo MF s tým, že za rok 2024 bol prvýkrát vyhodnocovaný aj stanovený limit verejných výdavkov a ten bol dodržaný. Deficit slovenských verejných financií v minulom roku dosiahol necelých 7 miliárd eur alebo 5,27 % HDP. Medziročne tak mierne vzrástol z 5,19 % HDP v roku 2023. Celkový dlh verejnej správy sa zvýšil na 59,3 % HDP. Informoval o tom vo štvrtok Štatistický úrad (ŠÚ) SR v rámci pravidelnej jarnej notifikácie o deficite a dlhu SR, v ktorej prvýkrát oficiálne prezentuje predbežné údaje o hospodárení štátu za rok 2024.;#rozpočet, #deficit
Pravda;Nezamestnanosť na Slovensku dosiahla historické minimum, pokles zaznamenali všetky kraje;Miera nezamestnanosti na Slovensku dosiahla v roku 2024 nové ročné historické minimum 5,3 %. Počet ľudí bez práce a miera nezamestnanosti medziročne klesali počas posledného štvrťroka aj za celý rok 2024 na nové minimá. Pozitívum vývoja bolo, že ubudlo najmä dlhodobo nezamestnaných. Poklesy oboch ukazovateľov na celoročnej úrovni zaznamenali všetky kraje Slovenska, najvýraznejšie zlepšenie nastalo v Košickom a Banskobystrickom kraji. V utorok o tom informoval Štatistický úrad (ŠÚ) SR.;"Počet nezamestnaných na Slovensku v 4. štvrťroku 2024 dosiahol 145,3 tisíca osôb, čo predstavovalo medziročný úbytok o 7,5 %. Počet ľudí bez práce medziročne klesol o 11,8 tisíca osôb. Nezamestnanosť sa celý rok 2024 pohybovala na historických minimách, v posledných troch mesiacoch roka išlo historicky o druhý najnižší počet ľudí bez práce v rámci porovnaní jednotlivých štvrťrokov od začiatku roka 2021. V štruktúre naďalej prevládali dlhodobo nezamestnaní. Ľudia bez práce 12 a viac mesiacov tvorili dve tretiny spomedzi nezamestnaných, ich počet však medziročne klesol o takmer 10-tisíc osôb (o 9,3 %). Z regionálneho hľadiska počet ľudí bez práce medziročne klesol až v 7 z 8 krajov Slovenska, najvýraznejšie, o viac ako 17 %, v Košickom kraji. Miera nezamestnanosti dosahovala v regiónoch od 2 % v Bratislavskom kraji do 10,5 % v Prešovskom kraji. Zamestnanosť na Slovensku si v poslednom štvrťroku aj za celý rok 2024 udržala rast, a to už tretí rok za sebou. Počet pracujúcich v poslednom štvrťroku 2024 medziročne prekročil 2,646 milióna osôb, pričom zamestnanosť po sezónnom očistení medzikvartálne vzrástla o 0,3 % na vyše 2,624 milióna pracujúcich. Miera zamestnanosti sa medziročne zvýšila o 0,5 percentuálneho bodu na 78,8 %. Najväčší prírastok pracujúcich bol zaznamenaný v informačných a komunikačných službách, kde pribudlo vyše 20-tisíc osôb. Z regionálneho hľadiska počet pracujúcich medziročne vzrástol v 5 z 8 krajov SR, najvýraznejšie v Košickom kraji o 2,7 % a v Trnavskom kraji o 1,9 %. Mieru zamestnanosti nad hodnotou 80 % dosiahli okrem Bratislavského kraja aj Žilinský, Trenčiansky a Trnavský kraj. Za celý rok 2024 počet pracujúcich v SR medziročne stúpol o takmer 11-tisíc osôb na 2,62 milióna osôb. Najdynamickejšie zmeny v službách nastali v odvetviach s nižším počtom pracujúcich, najmä v informáciách a komunikácii a v umení, zábave a rekreácii. Naopak, najväčší medziročný úbytok pracujúcich nastal vo finančných a poisťovacích službách. Najväčším problémom podľa analytika 365 banky Tomáša Boháčeka je samotná štruktúra trhu práce, ktorá má pomerne nízku distribúciu a diverzifikovanosť. „Očakávame, že nezamestnanosť sa pozvoľna bude zvyšovať a rast reálnych miezd bude mať polovičné tempo. Tomuto vývoju však môžu paradoxne mierne pomáhať dlhodobé vplyvy demografie a chýbajúce pracovné sily vo vybraných odvetviach ako stavebníctvo a pomocné práce v odvetviach služieb. Ide však o menej atraktívne ohodnotené pozície, ktoré budú vypĺňať najmä zahraničné pracovné sily,"" predpokladá Tomáš Boháček. Analytik Slovenskej sporiteľne Matej Horňák predpokladá, že priemerná miera nezamestnanosti za rok 2025 bude stagnovať na úrovni minulého roka. „Na jednej strane vidíme na trhu práce tlaky vyplývajúce z úbytku pracovnej sily v dôsledku demografických zmien a odchodov do predčasného dôchodku, na strane druhej dochádza k poklesu zamestnanosti najmä v priemyselných odvetviach kvôli slabému zahraničnému dopytu. Miera nezamestnanosti zároveň dosahuje historické minimá, jej ďalší, výraznejší, pokles už bude veľmi náročnou úlohou,"" vysvetľuje Horňák. Podľa jeho slov pri rozbehu ekonomickej aktivity a opätovnom oživení v priemysle tak budú čoraz výraznejšiu úlohu zohrávať pracovníci zo zahraničia, keďže zásoba slovenskej pracovnej sily aa postupne vyčerpáva. Ako problém vidí nesúlad dopytu a ponuky pracovnej sily jednak pri zručnostiach, ale aj pri geografickom rozložení.";#práca, #nezamestnanosť, #Štatistický úrad, #zamestnanci
Pravda;Priemerná mzda v hospodárstve za vlaňajší rok dosiahla 1524 eur;Priemerná nominálna mesačná mzda zamestnanca v hospodárstve SR za celý rok 2024 dosiahla 1524 eur, medziročne vzrástla o 6,6 %, teda o 94 eur. Informoval o tom Štatistický úrad (ŠÚ) SR.;Tempo rastu miezd sa síce spomalilo, v roku 2023 sa zvýšili o takmer 10 %, bolo však dostatočné, aby mzdy rástli aj reálne. Po dvoch rokoch prepadov mzdy dosiahli aj reálny rast, a to na úrovni 3,7 %. Bol to najvyšší reálny rast hodnoty zárobkov od roku 2019. Pod tento pozitívny vývoj sa podpísal výrazný pokles inflácie počas roka 2024 (na 2,8 %) v kombinácii s pretrvávajúcim, stále dostatočne dynamickým zvyšovaním zárobkov. Priemerné mzdy vlani medziročne nominálne aj reálne stúpli v 18 z 19 sledovaných odvetví, najmenej v stavebníctve a najvýraznejšie v distribúcii elektriny, plynu a pary. Jediným odvetvím, kde mzdy medziročne klesli, boli činnosti v oblasti nehnuteľností. Reálny rast nad 5 % zaznamenali mzdy v ôsmich odvetviach, najvýraznejší v dodávke elektriny, plynu a pary a tiež v odvetví vzdelávania. Medzi odvetviami s najvyšším počtom zamestnancov počas roka 2024 si udržal vyššie tempo rastu priemysel, kde mzdy nominálne stúpli o 8,5 % na 1639 eur. Najvyššie priemerné zárobky v hrubom presahujúce 2500 eur mali finančné a poisťovacie organizácie, ďalej dodávatelia elektriny, plynu a pary a tiež podniky pôsobiace v informáciách a komunikácii. Nadpriemernú hodnotu mzdy v porovnaní s celým hospodárstvom SR malo osem odvetví. Najnižšie zárobky majú dlhodobo, a platilo to aj v roku 2024, zamestnanci ubytovacích a stravovacích služieb. Ich priemerná mzda vlani dosiahla iba 889 eur. Toto odvetvie ako jediné stále neprekročilo hranicu 1000 eur. Vyššie mzdy na Slovensku tiež zásadne ovplyvňuje regionálnosť. Napriek tomu, že platy postupne rastú vo všetkých regiónoch, pretrvávajú značné rozdiely. Zárobky v Bratislavskom kraji boli stále najvyššie (1858 eur). V ostatných krajoch sa priemerné mzdy v súhrne za celý minulý rok pohybovali od 1195 eur v Prešovskom kraji do 1419 eur v Trenčianskom kraji. Všetky kraje počas roka 2024 zaznamenali medziročne nominálny aj reálny rast platov. Najvýraznejší rast sa evidoval v Banskobystrickom kraji, nominálne mzdy tu stúpli v priemere o 8,1 % a reálne o 5,2 %.;#mzda, #priemerná mzda
Pravda;Slovenská ekonomika vlani rástla rýchlejšie, ako ukazovali prvé zverejnené dáta;Slovenská ekonomika v roku 2024 rástla mierne rýchlejšie, ako naznačovali prvé zverejnené dáta začiatkom marca 2025. Rast hrubého domáceho produktu (HDP) v stálych cenách dosiahol 2,1 %, pôvodne to boli 2 %. Revidovaný objem HDP v roku 2024 v stálych cenách prekročil objem 104,4 miliardy eur, čo bolo o 804 miliónov eur viac ako pôvodne zverejnená hodnota. Vyplýva to z jarnej revízie HDP, ktorú zverejnil Štatistický úrad (ŠÚ) SR.;Podobne revízia výraznejšie prepísala hodnotu rastu ekonomiky v roku 2023 z pôvodných 1,4 % na aktuálnych 2,2 %. Dosah revízie na vývoj ekonomiky v rokoch 2021 a 2022 bol len kozmetický. Úpravy súvisia so zapracovaním výstupov z finálnych ročných zisťovaní ukazovateľov vstupujúcich do HDP za rok 2023, ktoré spresnili dáta získavané zo štvrťročných zisťovaní. Súhrnný dosah revízie v rokoch 2021 až 2024 predstavoval zmenu od 0 do 0,8 percentuálneho bodu (p. b.). Revízia sa súčasne prejavila v hodnotách HDP za jednotlivé štvrťroky. Pôvodné hodnoty medziročného rastu či poklesu reálneho HDP (v stálych cenách) boli upravené od 0,1 p. b. do 0,9 p. b. Úpravy v jednotlivých štvrťrokoch roka 2024 sú dôsledkom výraznejších úprav základne z roku 2023. Výkony v jednotlivých štvrťrokoch 2023 boli po revízii dynamickejšie, čo prepísalo doteraz známe hodnoty rastu HDP od 0,6 p. b. až do 0,9 p. b. Po revízii si tak HDP v roku 2023 udržal tempo rastu nad úrovňou 2,5 % od druhého až do štvrtého štvrťroka. Pôvodný rast v uvedenom období bol v rozpätí od 1,6 % do 2 %. Hodnoty HDP v jednotlivých štvrťrokoch 2024 sa v druhom a treťom štvrťroku zvýšili a poslednom štvrťroku znížili v porovnaní s doteraz známym stavom. Ekonomika SR vlani v druhom štvrťroku rástla o 2,1 % (pôvodne o 2 %), v treťom štvrťroku o 1,4 % (pôvodne o 1,2 %), a vo štvrtom štvrťroku o 1,7 % (pôvodne o 1,8 %).;#ekonomika, #HDP, #Štatistický úrad
Pravda;Slovenská ekonomika v minulom roku rástla, výrazne ju podporila spotreba domácností aj verejnej správy;Slovenská ekonomika počas roka 2024 rástla najrýchlejšie od roku 2021, hrubý domáci produkt (HDP) v stálych cenách vzrástol o 2 %. Výrazný vplyv na to mala dynamická výkonnosť v prvom polroku. Objem HDP nominálne (v bežných cenách) dosiahol necelých 130 miliárd eur, v stálych cenách tretí rok za sebou mierne prekračoval hodnotu 100 miliárd eur. V piatok o tom informoval Štatistický úrad (ŠÚ) SR.;Ekonomike výrazne pomohla rastúca spotreba domácností aj verejnej správy. Naopak, brzdil ju útlm investičných aktivít. Spomedzi odvetví ju podržali najmä mierne rasty priemyslu a obchodu s dopravou a cestovným ruchom. V štruktúre ekonomiky sa podarilo zvýšiť výkon v porovnaní s rokom 2023 všetkým desiatim skupinám odvetví. Podľa metodiky ESA 2010 sa HDP kvantifikuje troma spôsobmi (výrobná metóda, výdavková metóda, dôchodková metóda). Vzhľadom na dostupné zdroje informácií je pre SR určujúca výrobná metóda. V minulom roku rástli výkony takmer všetkých štruktúr ekonomiky. Hrubá pridaná hodnota (podľa výrobnej metódy) vzrástla o 1,4 %, medziročné zvýšenie zaznamenalo všetkých desať sledovaných skupín odvetví. Najvýznamnejší vplyv mal rast priemyslu o 1,7 %. V štruktúre priemyslu rozhodujúco rástla výroba v šiestich z 13 priemyselných odvetví, najvýznamnejšie výroba kovov o 7,7 %, dopravných prostriedkov o 3,8 % a výroba potravín o 5,8 %. Naopak, vyšší rast utlmili poklesy napríklad vo výrobe z gumy a plastu o 2,3 %, výrobe koksu a ropných produktov o 12,9 % a vo výrobe počítačových výrobkov o 5,4 %. Pozitívny vplyv na rast ekonomiky mal aj rast pridanej hodnoty v odborných, vedeckých a technických činnostiach o 2,5 % a vo finančných a poisťovacích činnostiach o 8,5 %. Veľmi mierny rast sa udržal aj v obchode, doprave, ubytovaní so stravovaním, o 0,8 %. Čisté dane boli za rok 2024 vyššie o viac ako 8 %. V rámci výdavkovej metódy najvýraznejší vplyv na celkový výsledok ekonomiky malo zvýšenie spotreby domácností o 2,6 %, ako aj spotreby vo verejnej správe o 3,6 %. Spotreba domácností dokázala opäť rásť po útlme v roku 2023, keď klesla o 3,1 %. Nárast výdavkov zaznamenala verejná správa po dvoch rokoch poklesov. Opätovné vyššie míňanie domácností aj verejného sektora bolo dôsledkom najmä poklesu inflácie počas roka 2024. Výrazne tlmiaci vplyv na výsledok HDP mala strata dynamiky investovania. Nižšie investície sa prejavili poklesom tvorby hrubého fixného kapitálu za rok 2024 o 4,1 %. Tento útlm vystriedal silný investičný rast vyše 16 % v roku 2023. Stav zásob v bežných cenách klesol druhý rok za sebou, v roku 2024 o takmer 1,1 miliardy eur. Tento pokles bol však výrazne nižší ako v roku 2023. Ekonomike pomohol aj mierny rast v zahraničnom obchode. Vývoz výrobkov a služieb skončil medziročne v pluse o 1 % a dovoz výrobkov a služieb o 2,5 %. V celoročnej bilancii vývoz prevýšil dovoz, výkon ekonomiky tak podržalo aj plusové saldo zahraničného obchodu na úrovni vyše 780 miliónov eur.;#HDP, #Štatistický úrad, #slovenská ekonomika
Pravda;Ako sa menili ceny pohonných látok? Benzín a nafta zlacneli, ceny plynov sa mierne zvýšili;Ceny pohonných látok sa v 7. týždni výraznejšie nemenili, keď najpredávanejší 95-oktánový benzín zlacnel o jednu desatinu centa, o dve desatiny centa sa znížila cena 98-oktánového benzínu a nafta zlacnela o 0,3 centa. Ceny plynov sa, naopak, mierne zvýšili. V piatok o tom informoval Štatistický úrad (ŠÚ) SR.;Cena 95-oktánového benzínu klesla na 1,586 eura za liter, 98-oktánový benzín sa predával za 1,790 eura za liter a nafta zlacnela na 1,546 eura za liter. Naopak, plyny zaznamenali medzitýždňovo nárast cien. Skvapalnený zemný plyn (LNG) bol na hodnote 1,759 eura za kilogram, medzitýždňovo zdražel najvýraznejšie, o 4,2 centa. Za skvapalnený ropný plyn (LPG) spotrebitelia zaplatili 0,765 eura za liter, čo je o 0,2 centa viac ako v predchádzajúcom týždni. Stlačený zemný plyn (CNG) sa predával za 1,662 eura za kilogram, keď jeho cena vzrástla o 0,1 centa. Spomedzi alternatívnych palív sa počas 7. týždňa plyn bioLNG predával za 2,381 eura za kilogram, čo je o 1,7 centa viac ako pred týždňom. Vodík zostal na úrovni 21,6 eura za kilogram a cena elektrickej energie pre nabíjanie elektromobilov mala hodnotu 0,41 eura za 1 kWh (striedavý prúd). Aktuálne boli ceny pohonných látok nižšie ako pred rokom, a to motorová nafta o 5,8 %, 98-oktánový benzín o 2,4 % a 95-oktánový benzín o 2,2 %. Cena plynu LNG bola medziročne vyššia o 15,1 %, LPG o 8,4 % a CNG o 3,8 %. Ekologický plyn bioLNG sa predával za cenu o 4,7 % vyššiu ako vlani.;#ceny benzínu
Pravda;Hospodárenie v minulom roku nezlepšilo dlhodobé zdravie verejných financií, vzrástol deficit i dlh;Deficit slovenských verejných financií v minulom roku dosiahol necelých 7 miliárd eur alebo 5,27 % hrubého domáceho produktu (HDP). Medziročne tak mierne vzrástol z 5,19 % HDP v roku 2023. Celkový dlh verejnej správy sa zvýšil na 59,3 % HDP. Informoval o tom vo štvrtok Štatistický úrad (ŠÚ) SR v rámci pravidelnej jarnej notifikácie o deficite a dlhu SR, v ktorej prvýkrát oficiálne prezentuje predbežné údaje o hospodárení štátu za rok 2024.;„Absolútnu väčšinu minuloročného deficitu vytvorila ústredná štátna správa. Jej hospodárenie skončilo s deficitom 7,15 miliardy eur, čo predstavovalo mierne zvýšenie oproti roku 2023, kedy hospodárila s mínusom 6,78 miliardy eur,“ priblížili štatistici. Miestna samospráva vlani hospodárila s deficitom takmer 130 miliónov eur, čo bol horší výsledok ako v roku 2023, kedy naopak dosiahla prebytok 81,3 milióna eur. Fondy sociálneho zabezpečenia zaznamenali minulý rok hospodárenie s prebytkom 370 miliónov eur. Zlepšilo sa tak o približne 100 miliónov eur oproti roku 2023. „Dlh verejnej správy v roku 2024 dosiahol 77,65 miliardy eur, čo zodpovedalo 59,28 % HDP. Hodnota štátneho dlhu medziročne stúpla o 8,75 miliardy eur. V predchádzajúcom roku 2023 bol dlh 68,90 miliardy eur, čo predstavovalo 55,64 % z HDP,“ vyčíslili štatistici. Štatistický úrad predložil Európskej komisii (EK) Správu o deficite a dlhu SR za roky 2021 až 2025 v pravidelnom termíne k 1. aprílu. V porovnaní so správou z októbra 2024 (jesenná notifikácia) boli do systému národných účtov zapracované viaceré zmeny, ktoré ovplyvnili aj údaje o deficite a dlhu. Išlo o spresnenia údajov týkajúcich sa akruálnych daní a sociálnych príspevkov a vyplácania pomoci s cenami energií za rok 2023. „Tieto zmeny nemali významný vplyv na deficit ani na dlh sektora verejnej správy. Boli identifikované čiastky výdavkov na energopomoc 2023 a aj súvisiacich vratiek, ktoré boli zaznamenané v súlade s akruálnym princípom, teda do obdobia, kedy boli uskutočnené predmetné výdavky,“ vysvetlil úrad. Aktuálne hodnoty podielu deficitu a dlhu sú vypočítané už z aktualizovanej hodnoty HDP na základe pravidelnej jarnej revízie. S konsolidáciou sa začalo neskoro Vzhľadom na zlý stav slovenských verejných financií a relatívne priaznivé ekonomické prostredie bolo potrebné začať s výraznou konsolidáciou už v minulom roku, k čomu však nedošlo. Celkový vplyv plnenia rozpočtu v roku 2024 na dlhodobé zdravie verejných financií bol minimálny a konsolidačné úsilie trvalého charakteru bolo mierne záporné. Upozornila na to Rada pre rozpočtovú zodpovednosť (RRZ) v komentári k jarnej notifikácii deficitu a dlhu, ktorú zverejnil ŠÚ SR. Deficit verejnej správy dosiahol minulý rok úroveň 5,3 % HDP, čo znamená mierny medziročný nárast o 0,1 percentuálneho bodu (p. b.). Fiškálna rada pripomenula, že ešte začiatkom roka 2024 odhadla koncoročný deficit na 6,1 % HDP, čo však zahŕňalo aj plánované dodávky vojenskej techniky tak, ako s nimi počítala vláda. „Keďže výrazná časť dodávok sa oneskorila, nebola nakoniec v takom objeme zahrnutá v celkových výdavkoch verejnej správy. To vysvetľuje takmer celý rozdiel medzi odhadom RRZ a konečnou bilanciou za rok 2024 a aj lepší výsledok voči rozpočtovým cieľom, ktoré boli vo výške 6 % HDP,“ priblížila rada s tým, že úspory z neskorších dodávok vojenskej techniky sú iba dočasné a v deficite sa prejavia v nasledujúcich rokoch. Zároveň poukázala na to, že výsledkom predchádzajúceho nastavenia verejných financií pre rok 2024 a ich absentujúceho trvalého ozdravovania v minulom roku bol výrazný medziročný nárast tzv. štrukturálneho, čiže trvalého deficitu na hodnotu 4,2 % HDP. Medziročne tak vzrástol o 0,9 p. b. Čo ovplyvnilo deficit? Do dosiahnutého výsledku hospodárenia v roku 2024 sa pritom podľa RRZ premietli viaceré dočasné aj trvalé opatrenia, ktoré pomohli zlepšovať celkovú bilanciu a sčasti pomohli zmierniť aj štrukturálny deficit. „Medzi dočasnými boli najmä zníženie sadzby do 2. piliera, dočasné zvýšenie sadzby zdravotných odvodov a zavedenie mimoriadnej sadzby regulovaného odvodu pre banky. Trvalými opatreniami boli najmä zvyšovanie spotrebných daní, znovuzavedenie daňových licencií pre firmy a zvyšovanie daní z nehnuteľností obcami. Celkový pozitívny vplyv opatrení na štrukturálny deficit predstavoval 1,2 % HDP,“ vyčíslila rada. Tento pozitívny vplyv sa však podľa nej neodrazil v celkovom zlepšení deficitu, vrátane štrukturálneho, keďže nekompenzoval predchádzajúce nastavenie verejných financií a zároveň boli prijaté iné trvalé opatrenia s negatívnym vplyvom. Išlo najmä o schválenie plnohodnotného 13. dôchodku, založenie nového ministerstva, ako aj navýšenie výdavkov v zdravotníctve, vymenovala RRZ. „Dosiahnutý výsledok verejných financií v roku 2024 tak ovplyvní aj vývoj v ďalších rokoch, v ktorých by mala ďalej prebiehať konsolidácia. Tá vzhľadom na minuloročný výsledok bude musieť byť koncentrovanejšia v kratšom čase,“ zhodnotil predseda rozpočtovej rady Ján Tóth.;#ekonomika, #hospodárenie, #deficit verejných financií, #HDP, #Štatistický úrad, #verejný dlh, #Rada pre rozpočtová zodpovednosť
Pravda;Čísla ukázali, že Slováci zarábajú čoraz viac. Vyššie platy dostávajú ľudia vo väčšine odvetví;Priemerná nominálna mesačná mzda bola v decembri 2024 medziročne vyššia vo všetkých desiatich mesačne sledovaných odvetviach, tempo rastu však bolo vo väčšine pomalšie ako v predošlom mesiaci. Mzdy rástli najrýchlejšie, až dvojciferne, v predaji a oprave motorových vozidiel, tempom nad 7 % aj v odvetviach s veľkým počtom zamestnancov v priemysle a tiež v maloobchode. Informoval o tom Štatistický úrad (ŠÚ) SR.;Reálne, po očistení o infláciu, mzda vzrástla v ôsmich z desiatich odvetví, a to v rozpätí od 0,5 % v informáciách a komunikácii do 8 % v predaji a oprave vozidiel. Výraznejšie, nad 5 %, vzrástli aj mzdy v maloobchode. Medziročný reálny pokles platov do 0,9 % pocítili zamestnanci veľkoobchodu a vybraných trhových služieb. V súhrne za celý rok 2024 mzdy medziročne rástli nominálne aj reálne vo všetkých desiatich mesačne sledovaných odvetviach. Rýchlejším tempom, o deväť a viac percent, rástli nominálne mzdy v maloobchode na 1 245 eur a doprave so skladovaním na úroveň 1 399 eur. O viac ako 8 % vzrástli aj v priemysle na hodnotu 1 641 eur, v predaji vrátane opráv motorových vozidiel na 1522 eur a ešte aj v reštauráciách a pohostinstvách na 758 eur. Po očistení o vplyv inflácie reálny rast miezd v minulom roku dosahoval v priemere od 1,3 % vo vybraných trhových službách až po 6,5 % v maloobchode. Reálny nárast miezd nad 5 % bol aj v doprave spolu so skladovaním, ďalej v priemysle, ako aj v predaji motorových vozidiel vrátane ich opráv a taktiež v reštauráciách a pohostinstvách.;#platy, #Štatistický úrad, #priemerná mzda, #mzdy
Pravda;Priemyselná produkcia sa vlani znížila, poklesla vo väčšine odvetví;Priemysel na Slovensku spomalil v minulom roku svoj výkon o 0,7 %. Išlo o siedme spomalenie priemyselnej produkcie za uplynulých 15 rokov, teda od finančnej krízy v roku 2009, keď priemysel utrpel až dvojciferný prepad. Pokles v roku 2024 bol však najmiernejší.;Z 15 sledovaných priemyselných odvetví sa spomalenie výkonu na celoročnej úrovni prejavilo v deviatich, pričom poklesy v jednotlivých štruktúrach priemyslu sa pohybovali od 2 % až do 24 %. V piatok o tom informoval Štatistický úrad (ŠÚ) SR. Najdynamickejší, takmer štvrtinový prepad nastal v ťažbe, predovšetkým v dôsledku zatvorenia baní. Tento segment však nemal zásadný vplyv na priemysel ako celok. Naopak, šesť odvetví počas roka 2024 dokázalo zvýšiť svoj výkon, a to v rozpätí od 4 % do 11 %, najvyššiu hodnotu rastu mala ostatná výroba a opravy strojov, pričom táto štruktúra patrila do TOP 5 najvýznamnejších vplyvov na celkový výsledok. K celkovému súhrnnému výsledku priemyslu za rok 2024 najvýznamnejšie prispel pokles vo výrobe kovov o 8 % a takmer 13-percentný prepad výroby strojov a zariadení. Priemysel znova podržali najmä automobilky, ktoré majú dlhodobo najvýznamnejšie miesto v štruktúre slovenského priemyslu a v súhrne za rok 2024 zvýšili svoju produkciu o viac ako 4 %. Výroba dopravných prostriedkov dosiahla tento pozitívny vplyv napriek tomu, že medziročne vyšší výkon mala len v šiestich mesiacoch roka, najmä na jeseň. Pozitívne sa na výsledku priemyslu podpísal aj päťpercentný rast v dodávke elektriny a plynu. V decembri minulého roka dosiahla priemyselná produkcia medziročne porovnateľný objem, a to s bilanciou nepatrného poklesu o 0,1 %. Bol to piaty mesiac roku 2024, keď priemysel nedokázal rásť. Z 15 sledovaných odvetví evidovalo medziročné spomalenie celkovo šesť. Najpodstatnejší vplyv na priemyselnú výrobu v poslednom mesiaci roka mal takmer 19-percentný prepad vo výrobe strojov a zariadení. Druhý najvýznamnejší vplyv na výsledok mal vyše osempercentný nárast produkcie v dodávke elektriny, plynu, pary a studeného vzduchu, ktorý tak pomohol udržať výkon priemyslu približne na rovnakej úrovni ako v decembri 2023. Na tretej priečke z hľadiska celkového významu bol viac ako 22-percentný rast v ostatnej výrobe. Priemysel ťahal nadol v poslednom mesiaci minulého roka aj pokles vo výrobe elektrických zariadení takmer o 15 % a svoj výkon spomalila o viac ako 3 % aj kľúčová výroba dopravných prostriedkov. Medzimesačne (oproti novembru 2024) po zohľadnení sezónnych vplyvov sa priemyselná produkcia zvýšila o 1,1 %.;#priemysel, #Štatistický úrad
Pravda;Maloobchodu sa vlani darilo, najlepší výsledok dosiahol v decembri;Tržby maloobchodu v decembri 2024 medziročne vzrástli o 10,1 %. Išlo o najlepší mesačný výsledok roka 2024, počas ktorého sa tržby maloobchodu očistené o infláciu udržali v raste. Tržby maloobchodu za celý rok 2024 dosiahli rast o 4,5 %, ktorý patril medzi najlepšie výsledky od roku 2013. Informoval o tom Štatistický úrad (ŠÚ) SR.;Na decembrovom výsledku sa najviac podieľal rast tržieb e-shopov (predaj mimo predajní, stánkov a trhov) o viac ako dve pätiny a rast tržieb hyper- a supermarketov (nešpecializované predajne), ktorý dosiahol 6,6 %. Darilo sa aj rôznym špecializovaným predajniam. Pokles tržieb medziročne zaznamenali len dve zložky maloobchodu, predaj pohonných látok, ako aj predajne kníhkupectiev, športových potrieb, hračiek a pod. (predaj tovaru pre kultúru a rekreáciu). Medziročný rast tržieb v poslednom mesiaci roka registrovala aj väčšina ostatných zložiek vnútorného obchodu, predaj a oprava motorových vozidiel o 15,8 %, veľkoobchod o 2,8 % a ubytovanie o 14,6 %. Nižšie tržby ako pred rokom zaznamenali len reštaurácie a pohostinstvá o 4,1 %. V porovnaní s novembrom 2024 tržby po sezónnom očistení vzrástli v maloobchode o 8,2 %, ubytovaní o 7,8 % a v činnostiach reštaurácií a pohostinstiev o 1,5 %. Klesli vo veľkoobchode o 1,7 % a v predaji a oprave motorových vozidiel o 1,5 %. Tržby maloobchodu v súhrne za celý rok 2024 dosiahli rast o 4,5 %, ktorý patril medzi najlepšie výsledky od roku 2013. Výsledok významne ovplyvnil rast tržieb hyper- a supermarketov (nešpecializované predajne) o 4 %. Bol to tretí najlepší výsledok tohto segmentu maloobchodu za posledných 12 rokov. Výrazne podporný vplyv o viac ako štvrtinu mal zásielkový predaj (predaj mimo predajní, stánkov a trhov), ktorý však sčasti ovplyvnilo rozšírenie počtu podnikov. Nárast v rozpätí od 4 do 6 % zaznamenali predajne textilu, obuvi, drogérie či lekárne a tiež hobbymarkety či predajne nábytku a spotrebnej elektroniky (špecializovaný predaj s ostatným tovarom pre domácnosť). Dobrý rok mali aj špecializované predajne s potravinami, nápojmi a tabakom, ktorých tržby boli medziročne vyššie o 16,5 %.;#obchod, #maloobchod, #Štatistický úrad
Pravda;Ceny benzínu vystrelili. Za tankovanie už platíme viac ako pred rokom;Spotrebiteľské ceny pohonných látok počas 4. týždňa 2025 opätovne stúpli a dosiahli nové maximá. Motorová nafta sa predávala najdrahšie za posledných deväť mesiacov (od polovice apríla 2023). Ceny benzínov natural 95 a natural 98 dosiahli najvyššiu hodnotu od júla 2023. Informoval o tom Štatistický úrad SR.;Motorová nafta sa v druhej polovici januára 2024 predávala za 1,568 eura za liter, medzitýždenne zdražela o 2,2 centa. Cena za liter benzínu natural 95 bola 1,612 eura, oproti predošlému týždňu stúpla o 1,8 centa. Benzín 98 sa predával za priemernú cenu 1,815 eura za liter, teda o 0,9 centa drahšie ako v 3. týždni. Vodiči nakupovali 95-oktánový benzín za cenu nad hranicou 1,60 eura za liter aj pred rokom. V poslednom januárovom a prvom februárom týždni 2024 stál 1,602 eura za liter. Znamená to, že v porovnaní s cenami spred roka si šoféri musia siahnuť do vrecka ešte hlbšie. Ceny plynov v porovnaní s predchádzajúcim týždňom nezaznamenali žiadne zmeny. Za skvapalnený ropný plyn (LPG) spotrebitelia platili 0,766 eura za liter, cena skvapalneného zemného plynu (LNG) bola 1,696 eura za kilogram a stlačený zemný plyn (CNG) sa predával za stabilných 1,631 eura za kilogram. Aktuálne ceny pohonných látok boli mierne vyššie aj v medziročnom porovnaní, a to benzín natural 98 o 2,7 percenta, natural 95 o 2,3 percenta a motorová nafta o 0,9 percenta. Cena plynu LNG bola oproti vlaňajším hodnotám vyššia o 10,8 percenta, LPG o 8,5 percenta a CNG o 1,8 percenta.;#benzín, #nafta, #ceny benzínu
Pravda;Rast slovenskej ekonomiky sa citeľne spomalil;HDP krajiny rástlo najpomalšie za viac ako rok.;Hrubý domáci produkt (HDP) sa v 3. štvrťroku 2024 medziročne zvýšil o 1,2 %. Ide o rast v stálych cenách a sezónne neupravený. Dynamický hospodársky rast zo začiatku roka, kedy výkony rástli ešte o 3,3 %, sa v aktuálnom štvrťroku výrazne oslabil. Tempo rastu bolo najpomalšie za posledných päť štvrťrokov. Objem HDP v bežných cenách bol medziročne vyšší o 3,5 % a dosiahol takmer 33,7 miliardy eur. Po sezónnej úprave vzrástol HDP medzikvartálne (oproti 2. štvrťroku 2024) reálne o 0,3 %. Informoval o tom Štatistický úrad (ŠÚ) SR. Medziročné zvýšenie hrubej pridanej hodnoty zaznamenalo všetkých 10 sledovaných skupín odvetví. Váhovo najvýznamnejší priemysel zaznamenal rast o 3,5 %, na celkovej hrubej pridanej hodnote sa podieľal 30,7 %. Rast podporila predovšetkým ostatná výroba, oprava a inštalácia strojov a zariadení o 32,9 %, výroba dopravných prostriedkov o 4,5 %, ako aj výroba kovov a kovových konštrukcií o 7,2 %. Naopak, vyšší rast utlmil pokles v jednom z váhovo najsilnejších odvetví, vo výrobe strojov a zariadení o 2,5 %, a tiež vo výrobe textilu, odevov, kože a kožených výrobkov o 3,6 %. Výkonnosť druhej najvýznamnejšej skupiny odvetví, a to obchod, doprava, ubytovanie a stravovanie za posledný rok spomalila, vzrástla len mierne, o 0,7 %. V súhrne za prvých deväť mesiacov roka 2024 HDP vzrástol o 2,1 %. Ide o sezónne neočistený údaj v stálych cenách. Nominálny objem v bežných cenách dosiahol 96,1 miliardy eur.;#Slovensko, #rast, #HDP
Pravda;Nové čísla inflácie: Zdražovanie opäť nabralo na sile, hore išli aj ceny potravín;Inflácia na Slovensku v auguste vzrástla na 2,8 % z júlových 2,6 % a priblížila sa tak k najvyšším hodnotám tohto roka. Medziročne boli vyššie ceny vo všetkých 12 odboroch, a to v rozsahu od 0,5 % v odbore dopravy do 10 % v prípade odboru vzdelávanie. Medzimesačne, oproti júlu, sa spotrebiteľské ceny tovarov a služieb zvýšili o 0,2 %. V piatok o tom informoval Štatistický úrad (ŠÚ) SR.;Najvýznamnejší vplyv na rast inflácie mali vyššie ceny v odbore potraviny s nealko nápojmi o 3,2 %. Spomedzi potravín malo medziročne vyššie ceny osem z deviatich skupín tovarov. Nárast cien pritom najviac ovplyvnili najmä drahšie oleje a tuky (o 14 %) a tiež vyššie ceny chleba a obilnín (o viac ako 5 %) či cukru a cukroviniek (o takmer 7 %). Ďalšie významné potravinové položky – mäso, ako aj mlieko, syry a vajcia sa medziročne zvýšili o menej ako 2 %. Lacnejšie ako vlani sa v auguste predávalo len ovocie. V odbore bývanie s energiami, ktorý je najvýznamnejšou zložkou vo výdavkoch domácností, pretrváva medziročne len minimálne zvýšenie cien, aktuálne to v auguste bolo 0,6 %. V rámci jednotlivých zložiek tohto odboru bol rast cien vodného a stočného či tepelnej energie kompenzovaný mierne tlmiacim účinkom zlacňovania imputovaného nájomného a pevných palív. Významný vplyv na infláciu mal naďalej aj rast cien v odbore doprava, aktuálne najmä pre prudší rast cien dopravných služieb o takmer 17 %. Nedokázali ho kompenzovať ani medziročne výrazne lacnejšie pohonné látky o viac ako 8 %. Ceny sa v porovnaní s júlom sa zvýšili v šiestich z 12 odborov, a to v rozsahu od 0,3 % v odbore alkoholických nápojov a tabaku až do 1,3 % v prípade cien v odbore dopravy. Najväčší vplyv na medzimesačný rast priemerných cien mali najmä ceny potravín a nealkoholických nápojov. Oproti júlu zdraželi o 0,6 %, čo bolo výrazne viac ako priemerný medzimesačný rast cien potravín od začiatku roka. Nárast cien sa dotkol siedmich z deviatich sledovaných potravinových položiek, predovšetkým však ovocia, ďalej mlieka, syrov a vajec, ale tiež olejov a tukov, či cukru a cukrovinky. Lacnejší však bol chlieb a obilniny, ako aj zelenina. V medzimesačnom porovnaní priemerný rast cien významnejšie ovplyvnili aj zvyšujúce sa ceny v odbore doprava. Oproti júlu vzrástli v priemere o 1,3 %, a to aj napriek výraznejšiemu zlacneniu pohonných látok. K celkovo vyššiemu tempu zdražovania v tomto odbore prispeli predovšetkým dopravné služby, ktoré v porovnaní s júlom narástli o 13 %. V súhrnne za osem mesiacov roka 2024 sa spotrebiteľské ceny na Slovensku medziročne zvýšili o 2,7 %.;#ceny, #zdražovanie
Pravda;Štatistici potvrdzujú citeľný rast platov. Mzdy vzrástli vo všetkých odvetviach;Priemerná nominálna mesačná mzda v júli 2024 medziročne rástla vo všetkých 10 mesačne sledovaných odvetviach, najviac sa zvýšila v maloobchode, a to o 10,2 %. Informoval o tom Štatistický úrad (ŠÚ) SR.;Všetky vybrané odvetvia evidovali aj rast reálnych miezd, ktorý bol v rozpätí od 2,9 % vo vybraných trhových službách do 7,4 % v maloobchode. Výraznejšie, o vyše šesť %, vzrástli aj mzdy v priemysle, doprave vrátane skladovania a tiež v predaji a oprave motorových vozidiel. V súhrne za sedem mesiacov roka 2024 rástli nominálne aj reálne mzdy vo všetkých 10 mesačne sledovaných odvetviach. Rast nominálnych miezd nad 10 % evidovali maloobchod, doprava so skladovaním a tiež priemysel. Reálne mzdy rástli v rozpätí od 2,1 % v informáciách a komunikácii a rovnako aj vo vybraných trhových službách do 7,8 % v maloobchode. Ich rast nad sedem % vykázala doprava vrátane skladovania a tiež priemysel.;#platy
SME;Firmy očakávajú zlepšenie vývoja v ekonomike, spotrebitelia sú opatrní;Domácnosti zostávajú opatrné.;"BRATISLAVA. Firmy očakávajú zlepšenie vývoja v ekonomike, spotrebitelia však zostávajú opatrní. Uviedol to Tomáš Boháček, analytik 365.bank, v komentári k údajom o februárovom indikátore ekonomického sentimentu a spotrebiteľskej dôvere, ktoré zverejnil Štatistický úrad. ""Podľa nášho názoru údaje predstihového indikátora dôvery poukázali na pomerne rýchlu adaptáciu väčšiny firiem na rast dane z pridanej hodnoty (DPH). Aj keď niektoré sektory ostali opatrné, dôvody, najmä v priemysle, vyplývajú z neistoty súvisiacej so zahraničným dopytom. Negatívne očakávania budú umocňovať aj schválené 25-percentné clá na automobily zo strany Spojených štátov, ktoré budú mať citeľný dosah na kľúčovú produkciu priemyslu u nás,"" spresnil Boháček. Upozornil zároveň, že domácnosti zostávajú opatrné a pri nich bude rozhodovať najmä vývoj miezd a inflácie. Rast nominálnych miezd bude tento rok obmedzený a spolu s rastom inflácie významne neporastie ani reálna mzda. Domácnosti tak podľa neho zostanú opatrné dlhší čas ako firmy. Nasledujúcou ""skúškou"" bude podľa jeho slov pre ekonomiku, najmä pre firmy, transakčná daň, ktorej implementovanie už o mesiac spôsobí navýšenie nákladov. ""Tie sa v krátkom čase budú podpisovať viacerými cestami aj na spotrebiteľoch. Zatiaľ to podľa nás teda stále vyzerá, že do polovice roka bude vývoj na rázcestí negatívnych očakávaní a neistého vývoja,"" dodal analytik 365.bank. ŠÚ SR informoval, že ekonomická nálada sa vo februári v porovnaní s predchádzajúcim mesiacom mierne zlepšila. Indikátor ekonomického sentimentu sa zvýšil o jeden bod na úroveň 102,9. Optimistickejšia nálada bola v dvoch z piatich zložiek indikátora, a to v službách a v obchode. Naopak, zhoršila sa nálada v stavebníctve a pesimistickejší boli i podnikatelia v priemysle. Spotrebitelia podľa ŠU SR vnímali ekonomickú situáciu vo februári takmer rovnako ako minulý mesiac, ich nálada sa zhoršila len mierne. Oproti minulému roku sa ekonomická nálada zhoršila o 3,4 bodu, za dlhodobým priemerom zaostáva o 3,1 bodu.";N/A
SME;Počet cestujúcich v osobnej doprave minulý rok medziročne stúpol;Cestná doprava si mierne pohoršila.;BRATISLAVA. V rámci osobnej dopravy sa počas roku 2024 prepravilo viac ako 712 miliónov cestujúcich, medziročne ich počet stúpol o 3,9 %. Dynamickejšie vzrástol počet cestujúcich v cestnej doprave, o 2,3 %, železnicou sa odviezol približne rovnaký počet osôb (nárast o 0,5 %) ako v roku 2023. Informoval o tom Štatistický úrad. Aktuálne počty cestujúcich prvýkrát prekonali aj predpandemické hodnoty z roku 2019 v súhrne za všetky druhy dopravy takmer o 11 miliónov (+1,5 %) cestujúcich. Tento pozitívny vývoj bol dôsledkom rastu počtu cestujúcich v cestnej doprave a MHD. Počet ciest realizovaných po železnici bol stále o 10 % nižší ako v roku 2019. Výkony, ktoré zohľadňujú aj prepravné vzdialenosti medziročne vzrástli o 11,5 % na 10,8 miliardy osobokilometrov. Aktuálna dĺžka ciest zaostáva za hodnotami z roku 2019 o 1,4 %. Jedna cesta verejnou osobnou dopravou v roku 2024 merala v priemere 15,2 kilometra. Celkový nárast najazdených osobokilometrov bol dôsledkom pozitívneho vývoja výlučne v MHD. V prímestskej či diaľkovej autobusovej, ako aj v železničnej doprave, dosiahla celková dĺžka ciest o 10 % vyššie hodnoty ako pred covidom (v roku 2019). Ukazovatele nákladnej dopravy počas roka 2024 potvrdili pokračujúcu stagnáciu objemov prepravených tovarov. V súhrne sa za rok prepravilo takmer 212 miliónov ton tovaru, čo bolo medziročne menej o 3,7 %. Ovplyvnil ho najmä pokles prepraveného tovaru v cestnej neverejnej doprave, ktorú realizujú nedopravné podniky ako vedľajšiu časť svojho podnikania. Aktuálne objemy boli súčasne bez mála o štvrtinu nižšie ako realita v roku 2019. Celkovo 70 % objemov tovarov sa prepravilo po ceste a približne 18 % po železnici. Výkony v tonokilometroch zohľadňujúce prepravné vzdialenosti sa v nákladnej doprave medziročne zvýšili o 11 %, stále však ostali v miernom zaostávaní za hodnotami z roku 2019. Rozhodujúca zložka odvetvia - cestná doprava, si v porovnaní s rokom 2023 mierne pohoršila. Dopravnými prostriedkami sa po cestách medziročne síce previezlo o 4,7 % menej tovaru, avšak výkony po započítaní prepravných vzdialeností medziročne stúpli dvojciferne, o 14,3 %. Naproti tomu viac tovaru sa prepravilo nákladnou železničnou dopravou, objem prepraveného tovaru sa medziročne zvýšil o 2 %. Výkony v tonokilometroch sa zvýšili o 1,4 %. Súťaž sa týka financovania, výstavby, prevádzky a údržby 35 nabíjacích parkov. Doprava povedie mesiace cez obchádzky. V Trnavskom kraji sa stalo 22 nehôd.;N/A
SME;Ekonomická nálada sa vo februári medzimesačne mierne zlepšila;Indikátor ekonomického sentimentu sa zvýšil.;BRATISLAVA. Ekonomická nálada sa vo februári v porovnaní s predchádzajúcim mesiacom mierne zlepšila. Indikátor ekonomického sentimentu (IES) sa zvýšil o jeden bod na úroveň 102,9. Optimistickejšia nálada bola v dvoch z piatich zložiek indikátora, a to v službách a v obchode. Naopak, zhoršila sa nálada v stavebníctve a pesimistickejší boli i podnikatelia v priemysle. Spotrebitelia vnímali ekonomickú situáciu takmer rovnako ako minulý mesiac, ich nálada sa zhoršila len mierne. Oproti minulému roku sa ekonomická nálada zhoršila o 3,4 bodu, za dlhodobým priemerom zaostáva o 3,1 bodu. Informoval o tom Štatistický úrad (ŠÚ) SR. Indikátor dôvery v priemysle (zo sezónne očistených údajov) sa vo februári znížil o jeden bod na hodnotu -2. Vývoj indikátora ovplyvnila hlavne očakávaná produkcia na nasledujúce tri mesiace, aj keď jej pokles očakávajú len vo výrobe drevených a papierových výrobkov či dopravných prostriedkov. Vývoj však ovplyvnil aj pokles objednávok, hlavne vo výrobe dopravných prostriedkov, ale i kovov a kovových výrobkov. Sezónne očistený indikátor dôvery v službách vo februári narástol o 5,3 bodu na hodnotu 16. Nárast zaznamenali dopyt v posledných troch mesiacoch a podnikateľská situácia, a to najmä v umení, zábave a rekreácii. Indikátor dôvery v obchode vo februári stúpol oproti januáru o dva body na hodnotu 14,3. Respondenti hodnotili pozitívne nárast trendu podnikateľských aktivít a očakávajú vyšší počet zamestnancov. Pozitívne hodnotenia podnikateľských aktivít prevládali najmä v maloobchode v nešpecializovaných predajniach a v predaji dielov a príslušenstva motorových vozidiel. Zvýšenie počtu zamestnancov plánujú hlavne v maloobchode s ostatným tovarom pre domácnosť v špecializovaných predajniach. Februárový indikátor dôvery v stavebníctve medzimesačne klesol o 4,5 bodu na -11 vplyvom nepriaznivejších hodnotení očakávanej zamestnanosti, najmä v podnikoch uskutočňujúcich inžinierske stavby. Nedôvera spotrebiteľov v slovenskú ekonomiku naďalej pretrváva, aj keď jej pokles bol oproti predchádzajúcemu mesiacu len veľmi mierny o 0,1 bodu. Napriek tomu indikátor spotrebiteľskej dôvery (sezónne upravený) klesol na najnižšiu úroveň od mája 2023, jeho hodnota sa znížila na -23,5. Od dlhodobého priemeru bol indikátor vzdialený o 3,6 bodu. Spotrebitelia boli pesimistickejší pri troch zo štyroch jeho zložiek. Najviac sa zvýšili obavy z nárastu nezamestnanosti, nepatrne však vzrástol aj pesimizmus ohľadom vývoja celkovej hospodárskej situácie, ako aj celkovej finančnej situácie domácností. Spotrebitelia optimistickejšie videli tvorbu úspor.;N/A
SME;SaS kritizuje nefunkčnosť parlamentu, navrhla viacero zmien v ekonomike;Zmeny, ktoré navrhujú, nespresnili.;"BRATISLAVA. Opozičná stranaSloboda a Solidarita(SaS) kritizuje premiéraRoberta Fica(Smer) za to, že podľa nej nerieši rastúce problémy obyvateľov Slovenska a zatiaľ čo parlament je zablokovaný, premiér cestuje po svete. SaS zároveň navrhuje niekoľko zmien, ktoré by znížili ceny pohonných látok a podporili podnikanie. Predseda strany a poslanecBranislav Gröhlingtvrdí, že strana prináša konkrétne návrhy, ktoré by pomohli ihneď po ich schválení. Prvým je zníženie spotrebnej dane na benzín, ktorého cena sa v súčasnosti blíži úrovni 1,6 eura za liter, no zároveň je podľa Štatistického úradu SR porovnateľná s cenou vo februári 2024. Zmenami by mal podľa predsedu SaS prejsť aj živnostenský zákon, čo by malo uľahčiť život živnostníkom. O aké zmeny by malo ísť, ale Gröhling nespresnil. SaS navrhuje aj zvýšenie hranice pre platenie dane z pridanej hodnoty pre podnikateľov z 50-tisíc eur na 75-tisíc eur, čo by malo podľa liberálov podporiť rast slovenských podnikov. Posledným návrhom je zakotvenie nášho členstva v EÚ aNATOpriamo do Ústavy SR. ""Ale o tom všetkom nemôžeme rokovať, pretože vaša koalícia sa háda a nevie ani len otvoriť parlament,"" uviedol Gröhling. Šéf SaS zároveň vyzval premiéra a vládnu koalíciu, aby sa buď dohodli a poslanci začali riadne chodiť do práce a rokovať v parlamente, alebo aby naša krajina išla dopredčasných volieb. Parlament mal podľa harmonogramu zasadať od 4. februára, no riadnu schôdzu koalícia nahradila mimoriadnou v rovnakom termíne a s obmedzeným programom. Ďalšie zasadnutie parlamentu by sa malo začať v utorok 25. marca. Daniari majú na zozname aj veľké ryby. Zmena má zjednodušiť aj sprehľadniť fakturáciu. Zavádzanie nových daní má negatívny dopad na podnikanie.";N/A
SME;Tržby ubytovacích zariadení na Slovensku v minulom roku vzrástli;Ubytovacie zariadenia mali za rok 2024 tržby takmer 613 miliónov eur bez DPH.;BRATISLAVA. Ubytovacie zariadenia na Slovensku dosiahli v súhrne za celý rok 2024 tržby v hodnote takmer 613 miliónov eur bez DPH, čo predstavuje medziročný nárast takmer o 9 percent.Informoval o tom Štatistický úrad. Z regionálneho hľadiska najvyšší objem tržieb nad úrovňou 125 miliónov eur dosiahli ubytovatelia v troch turisticky najvýznamnejších regiónoch, a to v Bratislavskom, Žilinskom a Prešovskom kraji. Dynamika medziročného rastu tržieb v regiónoch dosahovala od 6 percent v Trenčianskom kraji do 13 percent v Banskobystrickom a Košickom kraji. Porovnanie vývoja tržieb v roku 2024 v dlhom časovom rade je podľa Štatistického úradu možné len obmedzene, do konca roka 2020 sa tržby vykazovali inou metodikou - vrátane DPH. Vyše 60 percent z tržieb vytvorili domáci návštevníci a 40-percentný podiel na celkových tržbách (242 miliónov eur) boli úhrady od zahraničných návštevníkov. Najvyššie tržby od cudzincov na úrovni 89 miliónov eur zaznamenal Bratislavský kraj. V regióne okolo hlavného mesta nadpolovičný, až 68-percentný podiel na tržbách tvorili cudzinci. V ostatných regiónoch návštevníci spoza hraníc zaplatili za ubytovanie menej ako domáci hostia. V súhrne za celý rok 2024 poskytovalo na Slovensku ubytovacie služby celkovo 5265 ubytovacích zariadení, o 234 viac ako v roku 2023. Návštevníkom bolo k dispozícii 79-tisíc izieb a 239-tisíc lôžok (vrátane kempingových miest). Čisté využitie stálych lôžok dosiahlo 27,7 percenta, využitie izieb 32,4 percenta. Ubytovatelia tak poskytovali návštevníkom v jednom dni v priemere 64-tisíc izieb, 150-tisíc stálych lôžok. Ubytovatelia na Slovensku v 4. štvrťroku 2024 zaznamenali tržby 143 miliónov eur bez DPH. Hodnota tržieb medziročne vzrástla o 13 percent, čo bolo približne polovičné tempo rastu v porovnaní s hodnotou medzi rokmi 2022 a 2023. Najvyššie tržby od domácich návštevníkov dosiahli ubytovacie zariadenia v Prešovskom, Žilinskom a Banskobystrickom kraji. Tieto tri kraje tvorili spolu takmer dve tretiny celkových tržieb domácich ubytovateľov na Slovensku. Ubytovacie služby na Slovensku poskytovalo vo 4. štvrťroku celkovo 4623 ubytovacích zariadení, o 176 viac než v roku 2023. Návštevníkom bolo k dispozícii 70-tisíc izieb a 191-tisíc lôžok (vrátane kempingových miest). Čisté využitie stálych lôžok predstavovalo 23,3 percenta, využitie izieb 28,5 percenta. Započítané sú všetky ubytovacie zariadenia otvorené aspoň jeden deň v sledovanom období. V uvedenom období bolo k dispozícii v priemere 64-tisíc izieb za deň s priemerným počtom 148-tisíc stálych lôžok.;N/A
SME;Inflácia sa v nasledujúcich mesiacoch ešte zrýchli, zhodli sa analytici;V ďalších mesiacoch by mala inflácia ešte mierne zrýchliť nad hranicu štyri percentá.;"BRATISLVA.Januárový rast cien na Slovenskuna úrovni 3,9 % bol najvyšší za uplynulý rok. V ďalších mesiacoch by mala inflácia ešte mierne zrýchliť nad hranicu 4 % a okolo tejto hodnoty by sa mal pohybovať aj priemer za celý rok. V reakcii na aktuálne zverejnené údaje Štatistického úradu o vývoji cien v národnej metodike (CPI) sa na tom zhodli ekonomickí analytici. ""Ako môžeme vidieť, januárová inflácia bola široko rozložená medzi rôzne druhy tovarov a služieb, čo bolo do veľkej miery spôsobené nárastom dane z pridanej hodnoty (DPH). Na druhej strane však publikované dáta ukázali, že nárast DPH bol reflektovaný predovšetkým v službách, ktoré v januári rástli citeľne viac, než je úroveň tradičnej sezóny úpravy cenníkov,"" zhodnotil analytik Slovenskej sporiteľne Matej Horňák. Poukázal tiež na to, že v prípade tovarov nebol vplyv vyššej DPH naplno pretavený do cien. Nateraz bol pravdepodobne absorbovaný nižšou ziskovou prirážkou výrobcov a predajcov. ""Predpokladáme však, že aj tu bude dochádzať k postupnej úprave cien, čo spolu s ďalším nárastom nákladov, napríklad vo forme novej dane z finančných transakcií, bude ceny v najbližších mesiacoch tlačiť nahor,"" avizoval Horňák s tým, že najvyššia môže byť inflácia v lete na úrovniach okolo 4,2 %. Podobný vývoj očakáva aj analytik UniCredit Bank Ľubomír Koršňák. ""Predpokladáme, že časť vyššej DPH u cien tovarov sa do koncových cien dostane až v priebehu nasledujúcich mesiacov, aj pod vplyvom novej transakčnej dane,"" priblížil. Tlak na ďalší rast cien služieb by mohol podľa neho v priebehu roka postupne slabnúť, v dôsledku daňových zmien však ostane inflácia v tejto oblasti stále nadpriemerná. ""V nasledujúcich mesiacoch tak očakávame ešte mierne zrýchlenie rastu spotrebiteľských cien mierne nad 4 %. Inflácia by aj pod vplyvom vyššej porovnávacej bázy u potravín mala začať pomaly spomaľovať od leta, naďalej sa však bude držať blízko 4 % úrovne,"" predpovedal Koršňák s tým, že podobný by mal byť aj priemer za celý rok. Opačným smerom, teda na spomalenie inflácie, pôsobí vládne opatrenie na zastropovanie cien energií, pripomenul Horňák. Bez toho by sa januárový rast cien podľa neho priblížil k 5 %. ""Opätovne zavedená plošná pomoc tak znovu drží infláciu na nižších úrovniach, štátnu kasu v časoch nevyhnutnej konsolidácie však bude stáť stovky miliónov eur. Prispôsobenie cien energií trhovým úrovniam si tak opäť presúvame do budúcnosti, pravdepodobne do ďalšieho roka,"" zhodnotil analytik. Vhodným riešením v tejto situácii by bol podľa neho systém adresnej pomoci. Vzhľadom na aktuálny vývoj sa naplnili očakávania rastu cien vplyvom daňových opatrení z vládneho konsolidačného balíčka, myslí si analytik 365.bank Tomáš Boháček. ""Aj keď je hlavná časť skokového rastu inflácie z titulu úprav sadzieb DPH za nami, vzhľadom na nižšiu porovnávaciu bázu z minulého roka je zrejmé, že medziročne bude rásť inflácia aj po zvyšok roka,"" avizoval. Druhá, aj keď menej výrazná vlna zdražovania príde podľa neho s príchodom novej transakčnej dane v apríli a vrchol vplyvu týchto opatrení očakáva tesne pred letom. ""To sú riziká plynúce z domáceho prostredia, no existuje aj šanca na rast externej inflácie, ktorú môžu zvýšiť clá v zahraničnom obchode. Pre tento rok naše očakávania smerujú k rastu inflácie v metodike CPI na 4,2 %,"" doplnil Boháček. Ceny rástli medziročne o 2,2 percenta. Očakávajú, že HDP menovej únie sa zvýši len o 0,9 percenta. Informoval o tom Eurostat.";N/A
SME;Inflácia po konsolidácii vzrástla, je najvyššia za posledný rok;V januári dosiahla inflácia 3,9 percenta.;BRATISLAVA. Začiatok roka 2025 priniesol zvýšenie inflácie na 3,9 percenta z decembrových 2,9 percenta, čo je najvyššia úroveň za posledných 12 mesiacov. Medzimesačne spotrebiteľské ceny tovarov a služieb v januári vzrástli o 1,7 percenta, čo bol najvyšší medzimesačný rast za posledné dva roky. V pondelok o tom informoval Štatistický úrad . Celkový výsledok významne ovplyvnili zmeny sadzieb dane z pridanej hodnoty (DPH) či novej dane z cukru v nealko nápojoch. To výraznejšie zvýšilo ceny všetkých nápojov a mierne aj cien, ktoré tvoria najväčší podiel v štruktúre výdavkov slovenských domácností - bývanie s energiami a potraviny. Medziročne vyššie boli ceny vo všetkých výdavkových skupinách domácností, a to v rozpätí od 2,4 percenta v odevoch a obuvi až po 11 percent vo vzdelávaní. Medzimesačne spotrebiteľské ceny vzrástli v desiatich z celkovo 12 výdavkových skupín domácností v rozmedzí od 0,8 percenta v odbore rekreácia a kultúra do 4,6 percenta v odbore alkoholické nápoje a tabak. Pokles cien evidovali iba dva odbory, odevy s obuvou a zdravotníctvo. Najvýznamnejší vplyv na tento výsledok mal rast cien v odbore bývanie a energie o 1,3 percenta. Tento vplyv nastal napriek zastropovaniu cien energií pre domácnosti, ktoré však prevýšil vplyv zvýšenia sadzby DPH na 23 percent. Vzrástli najmä ceny plynu, tepla, ostatných palív a elektriny, ktoré v porovnaní s decembrom vzrástli do dvoch percent. Bývanie s energiami tvorí najväčšiu položku v štruktúre výdavkov slovenských domácností, aktuálne pre rok 2025 tento podiel klesol na 23,3 percenta. Rast cien v porovnaní s decembrom významne ovplyvnili aj potraviny, ktorých ceny sa zvýšili v priemere o 0,5 percenta. Váhovo významné potravinové zložky ako chlieb a obilniny, mäso či mlieko, syry a vajcia síce zlacneli do jedného percenta a oleje s tukmi dokonca o takmer 3 percentá, potraviny však ako celok do opätovného rastu potiahli menšie potravinové položky. Nárast cien sa prejavil pri ovocí o 5,6 percenta, zelenine o 2,3 percenta a pri cukre s cukrovinkami o 2 percentá. Dynamické zvýšenie cien o takmer 12 percent zaznamenali nealko nápoje vplyvom spotrebnej dane z cukru v nealkoholických nápojoch. Konkrétne minerálne vody a ovocné šťavy v porovnaní s decembrom zdraželi o 17 percent a káva, čaj a kakao o vyše 4 percentá. Tretí najvýraznejší vplyv na medzimesačný rast mali ceny alkoholických nápojov a tabaku, najmä vína o viac ako 13,3 percenta, destilátov o 7,1 percenta a piva o 5 percent. V odbore doprava boli ceny vyššie o 3,5 percenta, najmä vyššími cenami pohonných látok a dopravných služieb. Výraznejší medzimesačný nárast cien zaznamenali aj stravovacie a ubytovacie služby o 2,5 percenta, poštové služby o 14,5 percenta, telekomunikačné služby o 3,4 percenta, ako aj všetky druhy vzdelávania. Pri januárovej úhrnnej miere medziročnej inflácie 3,9 percenta dosiahla jadrová inflácia hodnotu 2,7 percenta a čistá inflácia hodnotu 2,5 percenta. Medzimesačne jadrová inflácia dosiahla hodnotu 0,9 percenta a čistá inflácia hodnotu 0,5 percenta. Jadrová inflácia sleduje rast cenovej hladiny po vylúčení vplyvu zmien regulovaných cien (napríklad ceny energií) a iných administratívnych opatrení ako napríklad úprav daní a podobne. Čistá inflácia je jadrová inflácia bez zmien cien potravín. Ceny rástli medziročne o 2,2 percenta. Očakávajú, že HDP menovej únie sa zvýši len o 0,9 percenta. Informoval o tom Eurostat.;N/A
SME;Cestovný ruch má za sebou úspešný rok, pozitívne správy hlásia aj jednotlivé regióny;Najnavštevovanejšími regiónmi boli Bratislavský a Žilinský kraj.;BRATISLAVA. Slovenské hotely, penzióny a ďalšie ubytovacie zariadenia navštívilo v minulom roku podľa údajov zverejnených Štatistickým úradom SR takmer šesť miliónov ubytovaných hostí (5,9 milióna). Ich počet medziročne stúpol o tri percentá. Ide o druhý najlepší výsledok cestovného ruchu na Slovensku. K historicky najúspešnejšiemu predcovidovému roku 2019 ubytovateľom chýbalo 516-tisíc hostí, teda približne osem percent. Takmer dve tretiny celkovej návštevnosti tvorili domáci turisti, necelých 2,2 milióna predstavovali návštevníci zo zahraničia. Obe hodnoty medziročne mierne vzrástli, tesnejšie sa k rekordom z roku 2019 priblížila domáca klientela. „Takmer šesť miliónov ubytovaných hostí a druhý najlepší výsledok za celú históriu Slovenska nás teší, je odrazom systematickej a odbornej práce na propagácii našej krajiny naprieč celou našou organizáciou. Som nesmierne rada, že za aktivitami SLOVAKIA TRAVEL vidieť výsledky, či už ide o prezentáciu Slovenska na mediálnej úrovni, účasti na výstavách a veľtrhov, organizovanie FAM tripov a press tripov, práca našich zahraničných zastúpení. To všetko prispieva ku kontinuálnemu rastu návštevníkov. V našom úsilí budeme pokračovať a pevne verím, že sa nám v blízkej dobe podarí prekonať aj historický rok 2019,“ uviedla k výsledkom generálna riaditeľka národnej organizácie pre propagáciu cestovného ruchu SLOVAKIA TRAVEL Ivana Vala Magátová. Pozitívne správy hlásia aj jednotlivé regióny, vo všetkých ôsmich krajoch počet turistov podľa Štatistického úradu SR medziročne stúpol a podarilo sa dosiahnuť nové postcovidové rekordy ako pri domácich, tak pri zahraničných hosťoch. Výnimkou bol len žilinský región, ktorý na jednej strane dosiahol historicky najvyšší počet zahraničných turistov, ale ako jedinému z ôsmich krajov mu ubudol počet domácich návštevníkov. Najnavštevovanejšími regiónmi boli v roku 2024 Bratislavský a Žilinský kraj, ktoré dohromady privítali viac ako 2,7 milióna hostí. Miliónovú hranicu počtu návštevníkov pokoril aj Prešovský kraj. V samotnom decembri navštívilo ubytovacie zariadenia na Slovensku 409-tisíc turistov. Medziročne to predstavuje nárast o takmer 10 %, na dosiahnutie výsledkov z decembra 2019 chýbalo len necelých 26-tisíc návštevníkov, teda asi 6 %. Aj v decembri tvorila takmer dvojtretinový podiel domáca klientela. Jej celkový počet sa medziročne zvýšil o viac ako 7 % a dosiahol 256-tisíc ubytovaných. Zahraničných hostí pribudlo 14 %, ubytovacie zariadenia na Slovensku využilo 153-tisíc cudzincov. Posledný mesiac roku 2024 priniesol medziročný nárast návštevnosti v šiestich krajoch Slovenska, najvýraznejšie to bolo v Banskobystrickom a Košickom kraji. Žilinský a Prešovský kraj dokonca podľa Štatistického úradu SR mierne prekonali hodnoty návštevnosti z decembra 2019. Najnavštevovanejším regiónom bol Bratislavský kraj so 118-tisíc hosťami. Tento kraj prilákal aj takmer 50 % všetkých cudzincov. V rebríčku návštevnosti regiónov ďalej nasledovali Žilinský, Prešovský a Banskobystrický kraj. Nižšia hladina je výzvou. Turizmus je významný sektor poháňajúci ekonomiku Španielska. Prichádzajú aj návštevníci spoza hraníc.;N/A
SME;Vyššiu zamestnanosť mala v decembri v medziročnom porovnaní polovica odvetví;Počet pracovníkov stúpol v službách.;BRATISLAVA. Vyššiu zamestnanosť v medziročnom porovnaní mala v decembri 2024 polovica, teda päť z desiatich mesačne sledovaných odvetví. Počet pracovníkov stúpol vo vybraných trhových službách o 5 %, ďalej od 2 do 3 % tiež v maloobchode, ako aj v informáciách s komunikáciou, taktiež v stavebníctve či v ubytovaní. Informoval o tom Štatistický úrad. Mierny medziročný úbytok zamestnancov evidovali v priemysle (o 1,6 %) a tiež vo veľkoobchode, v podnikoch reštaurácií a pohostinstiev, ako aj v predaji a oprave vozidiel V súhrne za celý rok 2024 zamestnanosť medziročne vzrástla v šiestich z desiatich odvetví, najrýchlejšie vo vybraných trhových službách o 4,8 %. Súčasne rast o 2 a viac percent sa prejavil v ubytovaní, tiež v informáciách vrátane komunikácie, ako aj v stavebníctve. Zníženie počtu zamestnancov evidoval priemysel o 2,2 % a veľkoobchod o 1 %, miernejšie aj doprava vrátane skladovania o 0,6 % či podniky reštaurácií a pohostinstiev o 0,2 %.;N/A
SME;V priemysle boli tržby podnikov v decembri medziročne nižšie;Najvýznamnejší vplyv mal pokles tržieb vo výrobe dopravných prostriedkov.;BRATISLAVA. V priemysle, v kľúčovom odvetví ekonomiky, boli tržby podnikov v decembri 2024 medziročne nižšie o 2,7 % (v stálych cenách). Spomedzi 16 sledovaných priemyselných odvetví sa medziročný pokles prejavil až v ôsmich. Najvýznamnejší vplyv mal pokles tržieb vo výrobe dopravných prostriedkov o 12,2 %, zníženie prišlo po troch mesiacoch rastov tržieb v tomto odvetví. Informoval o tom Štatistický úrad (ŠÚ) SR. Ostatné štyri mesačne sledované odvetvia dosiahli rast tržieb. Medziročne vyššie hodnoty mali vo vybraných trhových službách o 12,9 %, ďalej v podnikoch dopravy a skladovania o 7,2 % a tiež v odvetví informácie a komunikácia o 16,9 %. Posledný mesiac v minulom roku bol úspešný aj pre stavebné podniky, ich tržby dosiahli vyššiu hodnotu o 6,6 % a odvetvie dosiahlo nárast po 15 mesiacoch útlmov. Tržby v medzimesačnom porovnaní (po očistení od sezónnych vplyvov) vzrástli v štyroch z piatich odvetví, a to v informačných a komunikačných činnostiach o 5,4 %, vybraných trhových službách o 3,9 %, v podnikoch dopravy a skladovania o 3,2 % a v stavebníctve o 1,6 %. Klesli iba v priemysle o 3,6 %. V súhrne za celý rok 2024 tržby za vlastné výkony a tovar medziročne klesli v dvoch sledovaných odvetviach a vzrástli v troch odvetviach. Priemysel ako ťažiskové odvetvie slovenskej ekonomiky evidoval podľa predbežných mesačných výsledkov mierne medziročné zníženie tržieb o 1,8 %, pokles sa prejavil druhý rok za sebou.;N/A
SME;Zotavovanie stavebníctva sa v závere roka zastavilo;Stavebníctvo v decembri korigovalo silný november;BRATISLAVA. Zotavovanie stavebníctva sa v závere roka zastavilo, avšak vďaka priaznivejšiemu bázickému efektu si naďalej udržalo kladný medziročný rast, ktorý sa dokonca zrýchlil. „Významnejšiu korekciu sme v závere roka mohli pozorovať najmä pri údržbe a opravách a stavebnej produkcii tuzemských stavebných firiem v zahraničí. V medziročnom porovnaní priaznivý bázicky efekt pomáhal zmierniť predovšetkým pokles vo výstavbe infraštruktúry, avšak priaznivo pôsobil aj vo väčšom zo segmentov stavebníctva – vo výstavbe budov,“ komentoval analytik UniCredit Bank Ľubomír Koršňák. Napriek čiastočnému zotaveniu stavebníctva v závere roka (poslednom štvrťroku), ktoré v medziročnom porovnaní podporil aj priaznivejší bázicky efekt, stavebníctvo v priemere v minulom roku skončilo v červených číslach. Dôvody je potrebné hľadať najmä vo výpadku produkcie na výstavbe verejnej infraštruktúry, ktorá sa ocitla v prechodnom období medzi dvomi rozpočtovacími obdobiami eurofondov. Podľa údajov Štatistického úradu sa produkcia stavebníctva v decembri (medzimesačne) znížila o 1,2 % (sezónne očistené). Dynamika jej medziročného rastu sa napriek tomu zrýchlila z 0,9 % na 4,3 %. Rast stavebníctva v medziročnom porovnaní v závere podporil priaznivejší bázicky efekt z konca predchádzajúceho roka - v decembri 2023 sa už predsa len začala utlmovať výstavba verejnej infraštruktúry financované z končiaceho rozpočtovacieho obdobia EÚ fondov. V priemere za celý rok ale ostávalo aj minulý rok stavebníctvo v červených číslach – jeho medziročný pokles sa dokonca prehĺbil z -0,2 % v roku 2023 na -5,0 % v roku 2024. Dôvody je potrebné hľadať najmä vo výstavbe infraštruktúry, kde sa stavebná produkcia minulý rok v úhrne za celý rok medziročne znížila až o -12,1 %. Naopak, pokles vo výstavbe budov sa minulý rok zmiernil na -2,2 % (z -3,7 %), najmä v dôsledku postupnej stabilizácie trhu s rezidenčnými nehnuteľnosťami, ktorý reagoval na prvotný pokles úrokových sadzieb. To sa prejavilo na zmiernení stavebnej produkcie vo výstavbe bytových budov z -7,3 % na -1,4 %, pričom v záver roka (v poslednom štvrťroku) už v stabilne medziročne rástla. V samotnom decembri pokračovalo zrýchľovanie medziročného rastu ako vo výstavbe budov (z 7,6 % na 7,7 %), tak aj zmierňovanie medziročného poklesu vo výstavbe infraštruktúry (z -11,0 % na -2,4 %). V oboch prípadoch tomu dopomohla najmä nižšia porovnávacia základňa z konca predchádzajúceho roka. Pri pohľade na medzimesačné sezónne očistené čísla sa zdá, že po silnej jeseni v závere roka predsa len najmä výstavbe budov dochádzal dych. Naopak, výstavba infraštruktúry s pozvoľným nábehom nových verejných projektov ľahko rástla aj v medzimesačnom porovnaní (o 1,1 %). Stavebná produkcia na výstavbe budov sa v decembri medziročne zvýšila až o 7,7 %, pričom rástla v oboch svojich zložkách – výstavbe bytov (o 12,9 % medziročne), i výstavbe nebytových priestorov (4,4 %). Po zohľadnení sezónnych vplyvom jej produkcia ale v oboch častiach jemne zaostala za silným novembrom (o 2-5%). Výstavba bytov v posledných mesiacoch ťaží zo stabilizácie trhu s bývaním, ktorý podporili nižšie úroky a postupne sa znovu-objavujúci dopyt. Na druhej strane, medziročný rast nebytovej výstavby v závere roka bol jemne prekvapivý. Nebytovej výstavbe sa počas leta prestalo dariť a prvé jesenné mesiace to len potvrdzovali. Nadol ju tlačila nižšia investičná aktivita, ktorá s miernym oneskorením reagovala na nárast úrokových sadzieb v predminulom roku, ale pravdepodobne ju tlmila aj neistota spojená s prijatým konsolidačným balíkom, ktorý významne zaťaží rozpočty domácich firiem. V novembri ale prekvapivo posilnila a hoci sme v decembri mohli pozorovať pomerne citeľnú korekciu silných novembrových čísel, nebytová výstavba stále ostávala v medziročnom pluse aj v samom záver roka. Relatívne pozitívne čísla zo záveru roka ale nepreceňujeme a stále skôr očakávame problémy na strane dopytu v tejto časti stavebníctva, minimálne v prvej polovici roka. Podľa Koršňáka stavebníctvo bude aj v nasledujúcich mesiacoch pravdepodobne čeliť stagnujúcemu alebo len ľahko sa zotavujúcemu dopytu v oboch svojich segmentoch. Výstavbu budov budú stále brzdiť síce už klesajúce ale stále relatívne vysoké úroky i klesajúca investičná aktivita v ekonomike, a to aj napriek tomu, že trh s bývaním už svoje dno najskôr našiel. Jeho zotavenie však bude len pozvoľné a k úrovňami spred energetickej/inflačnej krízy sa ani zďaleka nepriblíži. Obmedziť aktivitu v nebytovej výstavbe môže aj fiškálna konsolidácia, ktorej náklady bude z veľkej časti znášať podnikový sektor. Výstavba infraštruktúry bude stále čeliť prechodnému obdobiu, kedy sa ukončili viaceré projekty financované z predchádzajúceho rozpočtovacieho obdobia, zatiaľ čo nábeh stavebných projektov z nového rozpočtovacieho obdobia, či Plánu obnovy je len pozvoľný a stále naráža na viaceré problémy. I vďaka nižšej porovnávacej báze z minulého roka by sa stavebníctvo tento rok ale malo predsa len vrátiť do plusu, avšak minuloročné straty najskôr plne nedokáže vymazať. Postupné oživenie podporené i poklesom úrokových sadzieb, ktoré nebude len výsledkom priaznivého bázického efektu, očakávame najskôr až v druhej polovici roka. Rýchlosť zotavenia pritom môžu brzdiť i problémy na ponukovej strane, najmä nedostatočná kapacita domáceho stavebníctva (vrátane nedostatku zamestnancov).;N/A
SME;Stavebná produkcia sa vlani medziročne znížila;Pokles stavebnej produkcie bol zaznamenaný druhý rok za sebou.;BRATISLAVA. Stavebníctvu sa v roku 2024 nedarilo, keď celý sektor vyprodukoval práce v objeme takmer 7,5 miliardy eur. Stavebníctvo síce v bežných cenách medziročne vzrástlo, ale po očistení o vplyv inflácie a prepočte do stálych cien jeho produkcia klesla o 5 %. Celkový výsledok sektora nevylepšili ani mierne rastúce výkony v posledných dvoch mesiacoch roka, informoval v utorok Štatistický úrad (ŠÚ) SR. Pod prepad stavebníctva v roku 2024 sa podpísal pokles všetkých zložiek domácej produkcie, a to najmä podielovo najsilnejšej zložky, domácej novej výstavby s rekonštrukciami a modernizáciami o viac ako 6 %, a aj prác na opravách a údržbe stavieb o takmer 5 %. Negatívny výsledok odvetvia z hľadiska členenia podľa typu stavby vyplýva z poklesu dominujúcej výstavby budov o viac ako 2 % a tiež z prepadu o takmer 12 % v prácach na inžinierskych stavbách. Pokles stavebnej produkcie bol zaznamenaný druhý rok za sebou, ale v roku 2023 bol iba mierny o 0,2 %. V decembri 2024 stavebníctvo zvýšilo svoj výkon. Jeho produkcia dosiahla objem 752,7 milióna eur a medziročne vzrástla o 4,3 %. Slovenské stavebníctvo dosiahlo plusový výsledok len tri mesiace v roku 2024, decembrová hodnota bola druhá najvyššia. Objem stavebnej produkcie po zohľadnení vplyvov sezónnosti bol nižší aj medzimesačne o 1,2 %. Dominantná zložka, domáca nová výstavba, sa v decembri zvýšila o viac ako 12 %, išlo o jej najvyšší nárast v priebehu minulého roka. Bilanciu odvetvia však naďalej brzdili domáce opravy a údržba, ich objem bol o takmer 15 % medziročne nižší. Stavebná produkcia realizovaná v SR presiahla 90 % celkových výkonov odvetvia. Celkový decembrový výsledok odvetvia podporil aj nárast stavebných prác v zahraničí o 2,9 %, ich podiel na celkovej produkcii odvetvia klesol pod 10 %.;N/A
SME;Ceny pohonných látok klesli prvýkrát v tomto roku;Plyny medzitýždňovo zaznamenali iba nepatrné cenové výkyvy.;"BRATISLAVA. Po týždňoch nepretržitého zdražovania ceny pohonných látok v závere januára klesli. Benzín natural 95 a natural 98 aj najpredávanejšia motorová nafta medzitýždňovo zlacneli v priemere o dva centy za liter, ceny plynov sa takmer nezmenili. Ceny pohonných látok tak boli tesne pod úrovňou minulého roka, informoval v piatok Štatistický úrad. ""Spotrebiteľské ceny pohonných látok sa počas piateho týždňa znížili. Ceny oboch benzínov medzitýždňovo klesli prvýkrát za sedem týždňov, od polovice decembra 2024, cena motorovej nafty klesla prvýkrát od začiatku roka. Benzín natural 98 sa v závere januára 2025 predával za 1,789 eura za liter, medzitýždňovo zlacnel o 2,6 centa. Cena za liter benzínu natural 95 bola 1,589 eura, oproti predošlému týždňu klesla o 2,3 centa. Priemerná cena motorovej nafty bola na úrovni 1,549 eura za liter a bola lacnejšia o 1,9 centa ako v predchádzajúcom týždni,"" priblížili štatistici. Plyny medzitýždňovo zaznamenali iba nepatrné cenové výkyvy. Za skvapalnený zemný plyn (LNG) spotrebitelia zaplatili nepatrne zvýšených 1,697 eura za kilogram, znížená cena skvapalneného ropného plynu (LPG) bola 0,763 eura za liter. Stlačený zemný plyn (CNG) sa predával za nezmenených 1,631 eura za kilogram. V rámci ekologických druhov pohonných látok sa počas piateho týždňa predával plyn bioLNG za stabilných 2,326 eura za kilogram, vodík bol na úrovni 21,6 eura za kilogram a cena elektrickej energie pre nabíjanie elektromobilov mala hodnotu 0,41 eura za jednu kilowatthodinu (kWh). ""Aktuálne ceny pohonných látok boli mierne nižšie ako vlani. Motorová nafta bola lacnejšia o 2,6 %, benzín natural 95 o 0,8 % a benzín natural 98 o 0,4 %. Cena plynu LNG bola oproti minuloročným hodnotám vyššia o 10,5 %, LPG o 8,2 % a CNG o 1,9 %. Lacnejšie sa predával iba ekologický plyn bioLNG, jeho cena medziročne klesla o 8,6 %,"" vyčíslil na záver úrad.";N/A
SME;Priemyselná produkcia sa vlani znížila, poklesla vo väčšine odvetví;Najdynamickejší, takmer štvrtinový prepad nastal v ťažbe.;BRATISLAVA. Priemysel na Slovensku spomalil v minulom roku svoj výkon o 0,7 %. Išlo o siedme spomalenie priemyselnej produkcie za uplynulých 15 rokov, teda od finančnej krízy v roku 2009, keď priemysel utrpel až dvojciferný prepad. Pokles v roku 2024 bol však najmiernejší. Z 15 sledovaných priemyselných odvetví sa spomalenie výkonu na celoročnej úrovni prejavilo v deviatich, pričom poklesy v jednotlivých štruktúrach priemyslu sa pohybovali od 2 % až do 24 %. V piatok o tom informoval Štatistický úrad. Najdynamickejší, takmer štvrtinový prepad nastal v ťažbe, predovšetkým v dôsledku zatvorenia baní. Tento segment však nemal zásadný vplyv na priemysel ako celok. Naopak, šesť odvetví počas roka 2024 dokázalo zvýšiť svoj výkon, a to v rozpätí od 4 % do 11 %, najvyššiu hodnotu rastu mala ostatná výroba a opravy strojov, pričom táto štruktúra patrila do TOP 5 najvýznamnejších vplyvov na celkový výsledok. K celkovému súhrnnému výsledku priemyslu za rok 2024 najvýznamnejšie prispel pokles vo výrobe kovov o 8 % a takmer 13-percentný prepad výroby strojov a zariadení. Priemysel znova podržali najmä automobilky, ktoré majú dlhodobo najvýznamnejšie miesto v štruktúre slovenského priemyslu a v súhrne za rok 2024 zvýšili svoju produkciu o viac ako 4 %. Výroba dopravných prostriedkov dosiahla tento pozitívny vplyv napriek tomu, že medziročne vyšší výkon mala len v šiestich mesiacoch roka, najmä na jeseň. Pozitívne sa na výsledku priemyslu podpísal aj päťpercentný rast v dodávke elektriny a plynu. V decembri minulého roka dosiahla priemyselná produkcia medziročne porovnateľný objem, a to s bilanciou nepatrného poklesu o 0,1 %. Bol to piaty mesiac roku 2024, keď priemysel nedokázal rásť. Z 15 sledovaných odvetví evidovalo medziročné spomalenie celkovo šesť. Najpodstatnejší vplyv na priemyselnú výrobu v poslednom mesiaci roka mal takmer 19-percentný prepad vo výrobe strojov a zariadení. Druhý najvýznamnejší vplyv na výsledok mal vyše osempercentný nárast produkcie v dodávke elektriny, plynu, pary a studeného vzduchu, ktorý tak pomohol udržať výkon priemyslu približne na rovnakej úrovni ako v decembri 2023. Na tretej priečke z hľadiska celkového významu bol viac ako 22-percentný rast v ostatnej výrobe. Priemysel ťahal nadol v poslednom mesiaci minulého roka aj pokles vo výrobe elektrických zariadení takmer o 15 % a svoj výkon spomalila o viac ako 3 % aj kľúčová výroba dopravných prostriedkov. Medzimesačne (oproti novembru 2024) po zohľadnení sezónnych vplyvov sa priemyselná produkcia zvýšila o 1,1 %. vre ima;N/A
SME;Maloobchodu sa vlani darilo, najlepší výsledok dosiahol v decembri;Podporný vplyv mal zásielkový predaj.;BRATISLAVA. Tržby maloobchodu v decembri 2024 medziročne vzrástli o 10,1 %. Išlo o najlepší mesačný výsledok roka 2024, počas ktorého sa tržby maloobchodu očistené o infláciu udržali v raste. Tržby maloobchodu za celý rok 2024 dosiahli rast o 4,5 %, ktorý patril medzi najlepšie výsledky od roku 2013. Informoval o tom Štatistický úrad. Na decembrovom výsledku sa najviac podieľal rast tržieb e-shopov (predaj mimo predajní, stánkov a trhov) o viac ako dve pätiny a rast tržieb hyper- a supermarketov (nešpecializované predajne), ktorý dosiahol 6,6 %. Darilo sa aj rôznym špecializovaným predajniam. Pokles tržieb medziročne zaznamenali len dve zložky maloobchodu, predaj pohonných látok, ako aj predajne kníhkupectiev, športových potrieb, hračiek a pod. (predaj tovaru pre kultúru a rekreáciu). Medziročný rast tržieb v poslednom mesiaci roka registrovala aj väčšina ostatných zložiek vnútorného obchodu, predaj a oprava motorových vozidiel o 15,8 %, veľkoobchod o 2,8 % a ubytovanie o 14,6 %. Nižšie tržby ako pred rokom zaznamenali lenreštauráciea pohostinstvá o 4,1 %. V porovnaní s novembrom 2024 tržby po sezónnom očistení vzrástli v maloobchode o 8,2 %, ubytovaní o 7,8 % a v činnostiach reštaurácií a pohostinstiev o 1,5 %. Klesli vo veľkoobchode o 1,7 % a v predaji a oprave motorových vozidiel o 1,5 %. Tržby maloobchodu v súhrne za celý rok 2024 dosiahli rast o 4,5 %, ktorý patril medzi najlepšie výsledky od roku 2013. Výsledok významne ovplyvnil rast tržieb hyper- a supermarketov (nešpecializované predajne) o 4 %. Bol to tretí najlepší výsledok tohto segmentu maloobchodu za posledných 12 rokov. Výrazne podporný vplyv o viac ako štvrtinu mal zásielkový predaj (predaj mimo predajní, stánkov a trhov), ktorý však sčasti ovplyvnilo rozšírenie počtu podnikov. Nárast v rozpätí od 4 do 6 % zaznamenali predajne textilu, obuvi, drogérie či lekárne a tiež hobbymarkety či predajne nábytku a spotrebnej elektroniky (špecializovaný predaj s ostatným tovarom pre domácnosť). Dobrý rok mali aj špecializované predajne s potravinami, nápojmi a tabakom, ktorých tržby boli medziročne vyššie o 16,5 %. Rozhovory sa týkajú dovozu tovarov z USA v hodnote 95 miliárd eur. Žiadne bližšie podrobnosti neposkytol. Dohodu podpísali eurokomisár Šefčovič a singapurská ministerka Fuová.;N/A
SME;Ceny pohonných látok opätovne stúpli a dosiahli nové maximá;Ceny plynov nezaznamenali žiadne zmeny.;BRATISLAVA. Spotrebiteľské ceny pohonných látok počas 4. týždňa 2025 opätovne stúpli a dosiahli nové maximá. Motorová nafta sa predávala najdrahšie za posledných deväť mesiacov (od polovice apríla 2023). Ceny benzínov natural 95 a natural 98 dosiahli najvyššiu hodnotu od júla 2023. Informoval o tom Štatistický úrad (ŠÚ) SR. Motorová nafta sa v druhej polovici januára 2024 predávala za 1,568 eura za liter, medzitýždenne zdražela o 2,2 centa. Cena za liter benzínu natural 95 bola 1,612 eura, oproti predošlému týždňu stúpla o 1,8 centa. Benzín 98 sa predával za priemernú cenu 1,815 eura za liter, teda o 0,9 centa drahšie ako v 3. týždni. Ceny plynov v porovnaní s predchádzajúcim týždňom nezaznamenali žiadne zmeny. Za skvapalnený ropný plyn (LPG) spotrebitelia platili 0,766 eura za liter, cena skvapalneného zemného plynu (LNG) bola 1,696 eura za kilogram a stlačený zemný plyn (CNG) sa predával za stabilných 1,631 eura za kilogram. Aktuálne ceny pohonných látok boli mierne vyššie aj v medziročnom porovnaní, a to benzín natural 98 o 2,7 %, natural 95 o 2,3 % a motorová nafta o 0,9 %. Cena plynu LNG bola oproti vlaňajším hodnotám vyššia o 10,8 %, LPG o 8,5 % a CNG o 1,8 %.;N/A
SME;Nálada v ekonomike sa zhoršila. Pesimizmus najviac vzrástol medzi podnikateľmi v priemysle;Medzi spotrebiteľmi najviac vzrástli obavy týkajúce sa tvorby úspor.;BRATISLAVA. Dôvera v slovenskú ekonomiku v januári neudržala rast z konca minulého roka. Indikátor ekonomického sentimentu klesol o 4,7 bodu na úroveň 101,9. Nálada sa zhoršila v troch z piatich zložiek indikátora. Pesimizmus najviac vzrástol medzi podnikateľmi v priemysle, negatívnejšie však situáciu hodnotili aj podnikatelia v službách a aj spotrebitelia. Mierne sa zlepšila nálada v stavebníctve a v obchode. Informoval Štatistický úrad. Indikátor dôvery v priemysle zo sezónne očistených údajov v januári poklesol o 7,7 bodu na hodnotu -1. Vývoj indikátora ovplyvnil pokles očakávanej produkcie na nasledujúce tri mesiace. Najväčšími pesimistami boli respondenti v ostatnej výrobe, oprave a inštalácii a výrobe farmaceutických výrobkov. Sezónne očistený indikátor dôvery v službách v januári klesol o 3,6 bodu na hodnotu 10,7 bodu. Podnikatelia zaznamenali pokles dopytu za posledné tri mesiace a zhoršila sa aj podnikateľská situácia. Najväčší pokles dopytu zaznamenali informácie a komunikácia. Podnikateľská situácia sa zhoršila najmä v administratívnych podporných službách. Sezónne upravený indikátor spotrebiteľskej dôvery klesol o 2,6 bodu na úroveň -23,4, čo je najmenej za posledných 20 mesiacov. Indikátor sa nachádza o 3,5 bodu pod úrovňou dlhodobého priemeru. Spotrebitelia boli pesimistickejší pri troch zo štyroch zložiek indikátora, posledná zložka sa medzimesačne nezmenila. Medzi spotrebiteľmi najviac vzrástli obavy týkajúce sa tvorby úspor. Pesimistickejšie však videli aj vývoj celkovej hospodárskej situácie, ako aj celkovej finančnej situácie ich domácností. Vývoj nezamestnanosti vnímajú rovnako ako v minulom mesiaci. Indikátor dôvery v obchode v januári stúpol oproti decembru o 1,3 bodu na hodnotu 12,3. Respondenti hodnotili pozitívne pokles zásob tovarov a očakávajú vyššie podnikateľské aktivity. Optimistické očakávania podnikateľských aktivít na najbližšie tri mesiace prevládali najviac medzi respondentmi v predaji dielov a príslušenstva motorových vozidiel. V januári sezónne upravený indikátor dôvery v stavebníctve oproti predchádzajúcemu mesiacu stúpol o 1,5 bodu na -6,5 vplyvom priaznivejších hodnotení očakávanej zamestnanosti, predovšetkým v podnikoch uskutočňujúcich inžinierske stavby a špecializované stavebné práce.;N/A
SME;Benzín je najdrahší za posledný polrok, Fico spotrebnú daň nezníži;V čase konsolidácie to podľa premiéra nie je možné.;"BRATISLAVA. V čase konsolidácie nie je priestor na znižovanie spotrebnej dane na benzín. Znamenalo by to výpadky v rozpočte vo výške niekoľko sto miliónov eur. Po stredajšom rokovaní vlády to vyhlásil premiérRobert Fico(Smer). Vláda sa podľa neho pokúša o cenovú stabilitu, na druhej strane sú však požiadavky na konsolidáciu verejných financií. ""Od nás chcete, aby sme konsolidovali, aby sme šetrili a súčasne sa ma pýtate, že či nenájdeme 300, 400, 500 miliónov eur, aby sme znižovali spotrebnú daň. Pri konsolidácii takéto kroky nie sú možné,"" dodal predseda vlády. Priemerná cena 98-oktánového benzínu dosiahla v 2. týždni tohto roka podľa údajov Štatistického úradu (ŠÚ) SR 1,767 eura a 95-oktánového 1,563 eura za liter. Obidva druhy benzínu sú tak aktuálne najdrahšie za posledný polrok. Spotrebná daň na benzín je na Slovensku 0,514 eura/l a je tak jedna z najvyšších v regióne. Od začiatku roka vzrástla aj sadzba dane z pridanej hodnoty (DPH), ktorá sa naň vzťahuje, z 20 % na 23 %.";N/A
SME;Inflácia na Slovensku by podľa analytikov mala prekročiť úroveň štyroch percent;Infláciu budú ťahať najmä efekty konsolidačných opatrení.;"BRATISLAVA. Koncoročné zvoľnenie inflácie malo na Slovensku s veľkou pravdepodobnosťou len dočasný charakter, v roku 2025 by sa inflácia mala pohybovať nad úrovňou 4 %. Uviedol to Ľubomír Koršňák, analytik UniCredit Bank, v komentári k údajom o decembrovej a koncoročnej inflácii, ktoré zverejnil Štatistický úrad (ŠÚ) SR. ""Predĺženie dotácií cien plynu pre domácnosti síce najskôr zabráni zrýchleniu inflácie nad 5 %, konsolidačný balíček, ktorý obsahuje vyššiu daň z pridanej hodnoty (DPH) i spotrebné dane či novú daň z cukru a neskôr počas roka aj novú transakčnú daň, by však už v januári mal zrýchliť rast cien nad 4 %. Nižšiu DPH na potraviny obchodníci premietli do cien potravín už v decembri, a tak celkový rast cien sa v tomto roku zmierňovať pravdepodobne už nebude,"" myslí si Koršňák. V roku 2025 budú podľa Mariána Kočiša, analytika Slovenskej sporiteľne, infláciu ťahať najmä efekty konsolidačných opatrení, akými sú vyššia DPH a zvýšené obchodné náklady v dôsledku vyššieho zdaňovania alebo zavedenia dane z finančných transakcií. Tieto vyššie náklady sa podľa neho prenesú na spotrebiteľov. Trh práce zostane odolný a jadrové inflačné tlaky budú pretrvávať. ""Očakávame, že na rozdiel od väčšiny krajín eurozóny zostane inflácia na Slovensku v porovnaní s rokom 2024 vyššia, pričom ECB bude naďalej znižovať úrokové sadzby. V roku 2025 predpokladáme, že inflácia prekročí 4 %. Vzhľadom na pokračujúcu vládnu politiku stropovania cien energií pre domácnosti sú však riziká naklonené smerom nadol. To znamená, že odhady budeme s vysokou pravdepodobnosťou v dohľadom čase korigovať,"" doplnil Kočiš. ""Vzhľadom na skladbu nášho spotrebiteľského koša, kde potraviny tvoria väčšinu výdavkov domácností, očakávame, že rast inflácie bude najskôr pozvoľný a neskôr v priebehu jari bude postupne rásť spolu s rastom nákladov firiem a zavedením transakčnej dane. Najvýraznejšie očakávame prírastky pri cenách bývania, teda druhej výdavkovo najväčšej zložke rozpočtov domácností. Ak si k tomu pridáme aj ceny, ktoré sa meniť určite nebudú (garantované energie pre domácnosti), hovoria naše prognózy o raste inflácie v roku 2025 na úrovni 4 %,"" dodal analytik 365.bank Tomáš Boháček. To by podľa neho v konečnom dôsledku nemuselo ekonomiku obmedzovať tak veľmi, ako sa pôvodne očakávalo. ""Na druhej strane, pri raste ekonomiky však najväčšou neznámou ostáva vývoj zahraničného obchodu, najmä automobilového sektora, ktorý bude v tomto roku pod kombinovaným tlakom čínskej produkcie a prípadných amerických ciel,"" uzavrel Boháček. ŠÚ SR informoval, že spotrebiteľské ceny tovarov a služieb v decembri 2024 klesli medzimesačne o 0,4 %, čo bol najvýznamnejší medzimesačný pokles za osem a pol roka (od júla 2016). Tempo medziročnej inflácie sa spomalilo na 2,9 %, v októbri a novembri to bolo ešte nad úrovňou 3 %. V súhrne za rok 2024 sa spotrebiteľské ceny medziročne v priemere zvýšili o 2,8 %. Ceny rástli medziročne o 2,2 percenta. Očakávajú, že HDP menovej únie sa zvýši len o 0,9 percenta. Informoval o tom Eurostat.";N/A
SME;Návštevnosť v hoteloch sa v novembri zlepšila. Najnavštevovanejší bol Bratislavský kraj;Celková návštevnosť pozitívne prekvapila.;BRATISLAVA. V ubytovacích zariadeniach na Slovensku strávilo v novembri aspoň jednu noc 431-tisíc hostí, čo bolo o 11,2 % viac než v rovnakom období minulého roka. K dosiahnutiu návštevnosti historicky najúspešnejšieho roka 2019 ubytovateľom chýbalo stále 10 % (49.000) hostí. Celková návštevnosť pozitívne prekvapila, ubytovatelia dosiahli historicky druhú najvyššiu novembrovú návštevnosť. Informoval o tom Štatistický úrad (ŠÚ) SR. Hostia strávili počas novembra v zariadeniach cestovného ruchu vyše jedného milióna nocí. Oproti rovnakému obdobiu minulého roka to bol nárast o 9 %. Priemerná doba pobytu predstavovala 2,4 noci. V štruktúre ubytovaných hostí tvorili výrazný, viac ako dvojtretinový podiel (takmer 294.000 osôb) domáci návštevníci. Ich celkový počet bol medziročne vyšší o viac ako 11,2 %, ale a v porovnaní s rokom 2019 boli hodnoty nižšie o 9 %. Zahraničná návštevnosť v medziročnom porovnaní rástla o 11,2 % na 137.000 hostí. Počty ubytovaných cudzincov v hoteloch a penziónoch naďalej ešte zaostávali za číslami z roka 2019, a to o 13,6 %. Mesiac november priniesol medziročný nárast návštevnosti vo všetkých krajoch Slovenska, a to od 3 % v Trenčianskom až do 17 % v Bratislavskom kraji. Najbližšie porovnateľnú návštevnosť s rokom 2019 mali Prešovský a Žilinský kraj. Menej zrážok počas novembra prialo aj Bratislavskému kraju, ktorý bol so 120.000 hosťami najnavštevovanejším regiónom SR. Tento kraj prilákal viac ako 50 % všetkých cudzincov a 17 % domácich hostí. V rebríčku návštevnosti regiónov ďalej nasledovali kraje: Žilinský (83.000 návštevníkov), Prešovský (72.000 hostí) a Banskobystrický kraj (50.000 návštevníkov). Domáci návštevníci pribúdali v medziročnom porovnaní vo všetkých ôsmich krajoch od 4 % v Nitrianskom až do 18 % v Bratislavskom kraji. Nárast počtu cudzincov registrovalo 6 z 8 krajov, najvýraznejšie až približne o 17 % Prešovský a Bratislavský kraj. Menej cudzincov v porovnaní s vlaňajším novembrom zaznamenal Banskobystrický (o 11 %) a Trenčiansky kraj (o 2 %). V súhrne za prvých jedenásť mesiacov roku 2024 sa v zariadeniach cestovného ruchu ubytovalo 5,5 milióna návštevníkov, čo bolo o 2,9 % viac ako v rovnakom období minulého roka. Počty cudzincov medziročne vzrástli o 3,2 % a domácich hostí o 2,7 %. Súhrnná návštevnosť zostala naďalej pod úrovňou hodnôt roku 2019, za obdobie január - november ešte 8 % ubytovaných. Jednotka rebríčka atakovala 14-miliónové tržby. Počet prenocovaní stúpol takmer o päť percent. Obsadenosť je vyššia ako minulý rok.;N/A
SME;Mzdy Slovákov po dvoch rokoch rástli rýchlejšie ako inflácia;Mzda v hospodárstve za celý rok dosiahla 1524 eur.;BRATISLAVA. Priemerná nominálna mesačná mzda zamestnanca v hospodárstve SR za celý rok 2024 dosiahla 1524 eur, medziročne vzrástla o 6,6 %, teda o 94 eur. Informoval o tom Štatistický úrad (ŠÚ) SR. Tempo rastu miezd sa síce spomalilo, v roku 2023 sa zvýšili o takmer 10 %, bolo však dostatočné, aby mzdy rástli aj reálne. Po dvoch rokoch prepadov mzdy dosiahli aj reálny rast, a to na úrovni 3,7 %. Bol to najvyšší reálny rast hodnoty zárobkov od roku 2019. Pod tento pozitívny vývoj sa podpísal výrazný pokles inflácie počas roka 2024 (na 2,8 %) v kombinácii s pretrvávajúcim, stále dostatočne dynamickým zvyšovaním zárobkov. Priemerné mzdy vlani medziročne nominálne aj reálne stúpli v 18 z 19 sledovaných odvetví, najmenej v stavebníctve a najvýraznejšie v distribúcii elektriny, plynu a pary. Jediným odvetvím, kde mzdy medziročne klesli, boli činnosti v oblasti nehnuteľností. Reálny rast nad 5 % zaznamenali mzdy v ôsmich odvetviach, najvýraznejší v dodávke elektriny, plynu a pary a tiež v odvetví vzdelávania. Medzi odvetviami s najvyšším počtom zamestnancov počas roka 2024 si udržal vyššie tempo rastu priemysel, kde mzdy nominálne stúpli o 8,5 % na 1639 eur. Najvyššie priemerné zárobky v hrubom presahujúce 2500 eur mali finančné a poisťovacie organizácie, ďalej dodávatelia elektriny, plynu a pary a tiež podniky pôsobiace v informáciách a komunikácii. Nadpriemernú hodnotu mzdy v porovnaní s celým hospodárstvom SR malo osem odvetví. Najnižšie zárobky majú dlhodobo, a platilo to aj v roku 2024, zamestnanci ubytovacích a stravovacích služieb. Ich priemerná mzda vlani dosiahla iba 889 eur. Toto odvetvie ako jediné stále neprekročilo hranicu 1000 eur. Vyššie mzdy na Slovensku tiež zásadne ovplyvňuje regionálnosť. Napriek tomu, že platy postupne rastú vo všetkých regiónoch, pretrvávajú značné rozdiely. Zárobky v Bratislavskom kraji boli stále najvyššie (1858 eur). V ostatných krajoch sa priemerné mzdy v súhrne za celý minulý rok pohybovali od 1195 eur v Prešovskom kraji do 1419 eur v Trenčianskom kraji. Všetky kraje počas roka 2024 zaznamenali medziročne nominálny aj reálny rast platov. Najvýraznejší rast sa evidoval v Banskobystrickom kraji, nominálne mzdy tu stúpli v priemere o 8,1 % a reálne o 5,2 %.;N/A
SME;Miera nezamestnanosti na Slovensku dosiahla vlani nové ročné minimum;Počet ľudí bez práce v priemere za rok dosiahol takmer 148-tisíc.;BRATISLAVA. Miera nezamestnanosti vyrátaná v zmysle európskej metodiky pre Výberové zisťovanie pracovných síl v súhrne za rok 2024 atakovala historické minimá. Počet ľudí bez práce v priemere za celý rok 2024 dosiahol takmer 148.000 osôb, pričom medziročne ubudlo 14 200 osôb (8,8 %). Miera nezamestnanosti SR klesla prvýkrát pod úroveň 5,5 % na hodnotu 5,3 %. Celkový počet nezamestnaných, ako aj miera nezamestnanosti dosiahli historicky najnižšie číslo. Informoval o tom Štatistický úrad (ŠÚ) SR. Miera nezamestnanosti dosahovala vlani historické minimá vo všetkých regiónoch SR. Najnižšiu mieru nezamestnanosti má dlhodobo Bratislavský kraj, vlani to bolo 2,2 %. Pod úrovňou 4 % mali mieru nezamestnanosti tiež Žilinský, Trenčiansky, Nitriansky a Trnavský kraj. Naďalej najvyššia miera nezamestnanosti bola v Banskobystrickom a Košickom kraji (medzi 7 a 9 %), dvojcifernú hodnotu mala len v Prešovskom kraji (10,6 %). Vo 4. štvrťroku sa počet nezamestnaných znížil na 145 300 osôb, čo je medziročný úbytok o 7,5 %. Počet ľudí bez práce medziročne klesol o 11 800 osôb. V porovnaní s predchádzajúcim štvrťrokom sa po sezónnom očistení počet nezamestnaných znížil o 1,3 % na 144-tisíc osôb. Referenčná miera nezamestnanosti klesla na 5,2 %, čo bola rovnako ako v druhom štvrťroku 2024 historicky najnižšia hodnota. Miera nezamestnanosti vyjadruje podiel počtu nezamestnaných z ekonomicky aktívneho obyvateľstva. Z regionálneho hľadiska počet ľudí bez práce medziročne klesol až v siedmich z ôsmich krajov Slovenska, najvýraznejšie v Košickom kraji. Miera nezamestnanosti dosahovala v regiónoch od 2 % v Bratislavskom kraji do 10,5 % v Prešovskom kraji. Najvýraznejšia medziročná pozitívna zmena nastala v Košickom kraji, kde miera nezamestnanosti klesla z 9,7 % v poslednom štvrťroku 2023 na úroveň 8 % v závere minulého roka.  Inflácia dosiahla v apríli 2,2 percenta. Najvýraznejšie klesla v okrese Bánovce. V Trenčianskom okrese bola nezamestnanosť druhá najnižšia na Slovensku.;N/A
SME;Rast miezd na Slovensku sa spomalí;Priemerná nominálna mesačná mzda dosiahla vlani 1 524 eur.;"BRATISLAVA. Dynamika rastu miezd na Slovensku sa v roku 2025 spomalí. Uviedol to Ľubomír Koršňák, analytik UniCredit Bank, v komentári k údajom o priemernej mzde zamestnancov v hospodárstve v roku 2024 a vo 4. štvrťroku 2024, ktoré v utorok zverejnil Štatistický úrad (ŠÚ) SR. ""V tomto roku očakávame ďalšie spomalenie dynamiky rastu miezd, keďže nominálne mzdy už nebude podporovať silná spätná indexácia miezd,"" spresnil Koršňák. Upozornil, že rast priemernej mzdy v ekonomike by mal v dôsledku nevyhnutnej konsolidácie verejných financií pribrzďovať aj verejný sektor. ""A keďže inflácia sa tento rok opätovne zrýchli k štyrom percentám, reálne mzdy v ekonomike by podľa našich prepočtov mali spomaliť k jednému percentu,"" dodal analytik UniCredit Bank. ""Dynamika miezd spomalila viac, než sme čakali. Oproti štvrtému kvartálu predminulého roka sa platy zvýšili o 4,7 percenta, najpomalšie za uplynulé štyri roky. Spomalenie bolo citeľné naprieč všetkými sektormi,"" doplnili analytici Inštitútu finančnej politiky (IFP). Zamestnanci na Slovensku a v Česku podľa IFP doplatili na infláciu viac ako iní v regióne. Kým vo väčšine krajín EÚ už mzdy po zohľadnení cenového deflátora spotreby domácností predbehli úroveň spred inflačnej krízy, na Slovensku reálna kúpyschopnosť domácností oproti maximu z konca 2021 stále zaostáva o asi dve percentá. ""Najviac v regióne V4 bolo zasiahnuté Česko. Naopak, v Poľsku a Maďarsku kumulatívny rast miezd za tri roky prekonal infláciu o vyše 10 percent. V Maďarsku to však bolo na úkor výrazných deficitov verejného rozpočtu, ktoré presahovali priemer EÚ aj SR,"" dodali analytici IFP. Štatistický úrad informoval, že priemerná nominálna mesačná mzda zamestnanca v hospodárstve Slovenska za celý rok 2024 dosiahla 1 524 eur, medziročne vzrástla o 6,6 percenta, teda o 94 eur. Tempo rastu miezd sa síce spomalilo, v roku 2023 sa zvýšili o takmer 10 percent, bolo však dostatočné, aby mzdy rástli aj reálne. Po dvoch rokoch prepadov mzdy dosiahli aj reálny rast, a to na úrovni 3,7 percenta. Bol to najvyšší reálny rast hodnoty zárobkov od roku 2019.";N/A
SME;Počet dokončených bytov vlani medziročne klesol o 16 percent;Z dlhodobého hľadiska to bol najhorší výsledok od roku 2017.;BRATISLAVA. Počas roka 2024 sa dokončilo spolu viac ako 17 600 bytov, čo bolo o 16 % menej ako v roku 2023. Z dlhodobého hľadiska to bol najhorší výsledok od roku 2017, aktuálne hodnoty však boli porovnateľné s predpandemickým priemerom. Súčasne sa vlani spomalil aj začiatok výstavby nových bytov. Tých sa začalo stavať len 15 300, o 22 % menej ako v roku 2023. V stredu o tom informoval Štatistický úrad. V porovnaní regiónov vzrástol počet dokončených bytov iba v Trenčianskom kraji o takmer 7 % a v Prešovskom kraji o viac ako 3 %. Vo zvyšných šiestich krajoch sa dostavba bytov dvojciferne prepadla, najvýraznejšie v Banskobystrickom a Bratislavskom kraji až o štvrtinu. Okolo hlavného mesta však bola zároveň najväčšia koncentrácia dokončenej výstavby v regióne, keď takmer štvrtina z bytov postavených v SR v roku 2024 bola práve na území Bratislavského kraja. V dlhodobom porovnaní s poslednými piatimi rokmi pred pandémiou (2015 - 2019) sa pozitívny vývoj udržal v piatich z ôsmich krajov SR. Dvojciferne napredovali kolaudácie v Trenčianskom, Prešovskom a Žilinskom kraji, naopak, dvojciferne spomalili v Bratislavskom kraji. Oproti obdobiu pred pandémiou však boli výrazne, až o 27 %, nižšie počty začatých bytov. Úbytok začatých bytov sa prejavil v siedmich krajoch, najviac v Bratislavskom o 56 %. Dokončovanie a najmä rozbeh bytovej výstavby spomaľovali aj vo 4. štvrťroku, čím prispeli aj k nízkym celoročným hodnotám. Počet dokončených bytov na Slovensku v roku 2024 klesol pod 18.000, počet začatých sa prepadol na úroveň 15.000 bytov. V posledných troch mesiacoch roka 2024 sa v SR dokončilo 4900 bytov, čo je medziročný pokles o takmer 29 %. Súčasne to bol o pätinu nižší počet ako v priemere rovnakého obdobia piatich rokov pred pandémiou. Aktuálne hodnoty boli najnižšie v porovnaní 4. štvrťrokov za posledných 13 rokov. Naďalej v štruktúre kolaudácií prevažovali byty v rodinných domoch, ich podiel z celku tvoril 67 %. Ku koncu roka 2024 bolo na Slovensku rozostavaných 77.200 bytových jednotiek, čo bolo o 2,7 % menej ako na konci roka 2023. Mapujeme bývanie v okolí Bratislavy. Zdražuje sa najmä v Bratislave a Košiciach. Skupina Immocap musí svoj projekt prekresliť.;N/A
SME;Tržby maloobchodu v januári medziročne mierne stúpli;Poklesli tržby hobbymarketov.;BRATISLAVA. Tržby maloobchodu v januári 2025 dosiahli medziročne vyššie hodnoty o 0,8 %. Rast (v stálych cenách) si odvetvie udržovalo už 13 mesiacov za sebou. Aktuálne tempo rastu však bolo najnižšie za päť mesiacov a súčasne patrilo k trom najnižším mesačným hodnotám od januára 2024. V porovnaní s decembrom 2024 po sezónnom očistení tržby maloobchodu klesli o 9 %. Informoval o tom Štatistický úrad. Vyššie tržby v stálych cenách ako pred rokom mali len dve z deviatich zložiek maloobchodu, a to hyper- a supermarkety o 3,3 % a špecializované predajne textilu, obuvi, drogérie či lekárne o 7,2 %. Ide o zložky s najväčším podielom v štruktúre tržieb maloobchodu. Celkový výsledok odvetvia súčasne tlmil medziročný pokles tržieb až siedmich z deviatich zložiek maloobchodu, najvýznamnejší vplyv mal pokles tržieb hobbymarketov, predajní nábytku a elektroniky (špecializované predajne s tovarom pre domácnosť) o 8,7 %, ďalej v predaji pohonných látok o 4,3 % a tiež v predaji potravín, nápojov a tabaku o 9,1 %. Z ostatných zložiek vnútorného obchodu vyššie tržby ako pred rokom (v stálych cenách) zaznamenalo ubytovanie o 6,1 % a tiežreštauráciea pohostinstvá o 5,8 %. Naopak, medziročne nižšie tržby mal predaj a oprava motorových vozidiel a motocyklov, a to o 7,1 %. Tržby vo veľkoobchode (v bežných cenách) boli v januári o 5,4 % vyššie ako v rovnakom období roka 2024. V porovnaní s predchádzajúcim mesiacom po sezónnych úpravách pokles tržieb evidoval predaj motorových vozidiel vrátane ich opráv o 19,6 %, ubytovanie o 14,9 % a činnosti reštaurácií a pohostinstiev o 1,7 %. Podnikom veľkoobchodu tržby medzimesačne vzrástli o 2,2 %. Rozhovory sa týkajú dovozu tovarov z USA v hodnote 95 miliárd eur. Žiadne bližšie podrobnosti neposkytol. Dohodu podpísali eurokomisár Šefčovič a singapurská ministerka Fuová.;N/A
SME;Slovenská ekonomika v minulom roku rástla o dve percentá;Pomohla rastúca spotreba. Brzdil ju útlm investičných aktivít.;BRATISLAVA. Slovenská ekonomika počas roka 2024 rástla najrýchlejšie od roku 2021, hrubý domáci produkt (HDP) v stálych cenách vzrástol o dve percentá. Výrazný vplyv na to mala dynamická výkonnosť v prvom polroku. Objem HDP nominálne (v bežných cenách) dosiahol necelých 130 miliárd eur, v stálych cenách tretí rok za sebou mierne prekračoval hodnotu 100 miliárd eur. V piatok o tom informoval Štatistický úrad SR. Ekonomike výrazne pomohla rastúca spotreba domácností aj verejnej správy. Naopak, brzdil ju útlm investičných aktivít. Spomedzi odvetví ju podržali najmä mierne rasty priemyslu a obchodu s dopravou a cestovným ruchom. V štruktúre ekonomiky sa podarilo zvýšiť výkon v porovnaní s rokom 2023 všetkým desiatim skupinám odvetví. Podľa metodiky ESA 2010 sa HDP kvantifikuje troma spôsobmi (výrobná metóda, výdavková metóda, dôchodková metóda). Vzhľadom na dostupné zdroje informácií je pre SR určujúca výrobná metóda. V minulom roku rástli výkony takmer všetkých štruktúr ekonomiky. Hrubá pridaná hodnota (podľa výrobnej metódy) vzrástla o 1,4 percenta, medziročné zvýšenie zaznamenalo všetkých desať sledovaných skupín odvetví. Najvýznamnejší vplyv mal rast priemyslu o 1,7 percenta. V štruktúre priemyslu rozhodujúco rástla výroba v šiestich z 13 priemyselných odvetví, najvýznamnejšie výroba kovov o 7,7 percenta, dopravných prostriedkov o 3,8 percenta a výroba potravín o 5,8 percenta. Naopak, vyšší rast utlmili poklesy napríklad vo výrobe z gumy a plastu o 2,3 percenta, výrobe koksu a ropných produktov o 12,9 percenta a vo výrobe počítačových výrobkov o 5,4 percenta. Pozitívny vplyv na rast ekonomiky mal aj rast pridanej hodnoty v odborných, vedeckých a technických činnostiach o 2,5 percenta a vo finančných a poisťovacích činnostiach o 8,5 percenta. Veľmi mierny rast sa udržal aj v obchode, doprave, ubytovaní so stravovaním, o 0,8 percenta. Čisté dane boli za rok 2024 vyššie o viac ako osem percent. V rámci výdavkovej metódy najvýraznejší vplyv na celkový výsledok ekonomiky malo zvýšenie spotreby domácností o 2,6 percenta, ako aj spotreby vo verejnej správe o 3,6 percenta. Spotreba domácností dokázala opäť rásť po útlme v roku 2023, keď klesla o 3,1 percenta. Nárast výdavkov zaznamenala verejná správa po dvoch rokoch poklesov. Opätovné vyššie míňanie domácností aj verejného sektora bolo dôsledkom najmä poklesu inflácie počas roka 2024. Výrazne tlmiaci vplyv na výsledok HDP mala strata dynamiky investovania. Nižšie investície sa prejavili poklesom tvorby hrubého fixného kapitálu za rok 2024 o 4,1 percenta. Tento útlm vystriedal silný investičný rast vyše 16 percent v roku 2023. Stav zásob v bežných cenách klesol druhý rok za sebou, v roku 2024 o takmer 1,1 miliardy eur. Tento pokles bol však výrazne nižší ako v roku 2023. Ekonomike pomohol aj mierny rast v zahraničnom obchode. Vývoz výrobkov a služieb skončil medziročne v pluse o jedno percento a dovoz výrobkov a služieb o 2,5 percenta. V celoročnej bilancii vývoz prevýšil dovoz, výkon ekonomiky tak podržalo aj plusové saldo zahraničného obchodu na úrovni vyše 780 miliónov eur.;N/A
SME;Slovenský priemysel zaznamenal prvý pokles po šiestich mesiacoch;Priemyselná produkcia v januári klesla o 5,2 percenta.;"BRATISLAVA. Priemysel, kľúčový sektor slovenskej ekonomiky, zaznamenal prvý pokles po šiestich mesiacoch, keď priemyselná produkcia v januári klesla medziročne o 5,2 %. Napriek zvýšenej výrobe automobilov sa priemyselnú produkciu nepodarilo stabilizovať. K jej zníženiu významne prispeli prudké prepady vo výrobe kovov, v energetike či vo výrobe strojov a zariadení. Informoval o tom v pondelok Štatistický úrad (ŠÚ) SR. ""Priemyselná produkcia SR v januári 2025 medziročne klesla o 5,2 %, čím sa po pol roka trvajúcom raste dostala opäť do mínusu. Pokles výkonu bol najvýraznejší od marca 2024. Aj na začiatku roka sa vysoké rasty v kľúčových odvetviach vykrývali výraznými prepadmi v iných, tiež podstatných štruktúrach priemyslu. Celkovo z 15 sledovaných odvetví zaznamenalo medziročne nižší výkon deväť,"" priblížil úrad. Medzimesačné údaje hovoria o poklese priemyselnej produkcie o 7,3 %. Najpodstatnejší vplyv na priemyselnú výrobu v prvom mesiaci tohto roka mal podľa ŠÚ takmer 17 % prepad vo výrobe kovov. Druhý najvýznamnejší vplyv na výsledok mal takmer 18 % medziročný pokles v dodávke elektriny plynu, pary a studeného vzduchu. Odvetvie, ktoré takmer celý minulý rok ťahalo slovenský priemysel do plusových hodnôt, vykázalo po takmer roku medziročne nižší výkon, doplnili štatistici. Odborníci ďalej špecifikovali, že na tretej priečke z hľadiska celkového významu bol skoro 12 % rast v rozhodujúcej výrobe dopravných prostriedkov, ktorý tak zabránil ešte výraznejšiemu prepadu celého priemyslu. Priemysel ťahal nadol v prvom mesiaci tohto roka aj takmer 19 % pokles vo výrobe strojov a svoj výkon spomalila o viac ako 10 % aj výroba elektrických zariadení.";N/A
SME;Zahraničný obchod Slovenska skončil v januári v deficite;Zahraničný obchod bol v deficite takmer 394 miliónov eur.;BRATISLAVA. Bilancia zahraničného obchodu skončila v januári podľa predbežných výsledkov s deficitom takmer 394 miliónov eur, čo je medziročné zhoršenie o viac než 900 miliónov eur. K tomuto nepriaznivému výsledku prispel výrazný rast dovozu ovplyvnený viacerými komoditami, zatiaľ čo vývoz stúpol len mierne. V utorok o tom informoval Štatistický úrad. Export sa v januári medziročne zvýšil o 1,2 percenta na 8,6 miliardy eur. Dovoz tovaru vzrástol dynamickejšie, a to o 12,8 percenta na deväť miliárd eur. Bol to najvyšší rast od decembra 2022. Obchodná bilancia tak bola druhýkrát za sebou pasívna, aktuálne v objeme 393,5 milióna eur. V porovnaní s januárom 2024 to bol o 918,6 milióna eur horší výsledok. Nárast exportu zaznamenali štatistici u deviatich z desiatich obchodovaných tried, napriek tomu dosiahol vývoz len mierny rast. Ovplyvnila ho najmä trieda minerálne palivá, pod ktorú patrí napríklad export elektrickej energie a ropných výrobkov. V januári 2025 zaznamenala medziročný nárast o 28,3 percenta. Vyššiemu rastu zabránil 8-percentný pokles v triede trhové výrobky, kam patria produkty odvetví, ako je spracovanie kovov, hutníctvo či gumárstvo. Export najobchodovanejšej triedy zahraničného obchodu stroje a prepravné zariadenia, kam patrí aj vývoz automobilov, zostal približne na rovnakej úrovni ako v januári 2024. Dovoz vzrástol v ôsmich z desiatich tried. Na nárast celkového importu malo vplyv širšie spektrum komodít, predovšetkým však trieda stroje a prepravné zariadenia, kam patria aj súčiastky motorových vozidiel čismartfóny. Hodnota dovezeného tovaru v tejto triede bola medziročne vyššia o 16,5 percenta. Aj v prvom mesiaci tohto roka bola najviac obchodovaná trieda v slovenskom zahraničnom obchode stroje a prepravné zariadenia, ktoré tvorili vyše 59 percent celkového vývozu a viac ako 47 percent celkového dovozu. Do členských štátov EÚ smerovalo takmer 79 percent hodnoty januárového vývozu. Dovoz z týchto štátov EÚ tvoril 61 percent. Vývoz do EÚ sa medziročne zvýšil o 0,6 percenta a dovoz vzrástol o 12,3 percenta. Do nečlenských krajín EÚ export medziročne vzrástol o takmer 4 percentá a dovoz z týchto krajín stúpol o skoro 14 percent. S členskými štátmi EÚ mala Slovenská republika prebytok januárovej obchodnej bilancie vo výške takmer 1,3 miliardy eur. Naopak, obchodovanie s krajinami mimo Európskej únie skončilo so schodkom takmer 1,7 miliardy eur. V roku 2024 bolo saldo zahraničného obchodu podľa spresnených údajov aktívne vo výške 3,3 miliardy eur. V medziročnom porovnaní sa znížil vývoz o 1,7 percenta na 106,6 miliardy eur a dovoz sa znížil o 0,6 percenta na 103,3 miliardy eur. V roku 2023 skončila bilancia zahraničného obchodu s prebytkom v objeme 4,5 miliardy eur. Rozhovory sa týkajú dovozu tovarov z USA v hodnote 95 miliárd eur. Žiadne bližšie podrobnosti neposkytol. Dohodu podpísali eurokomisár Šefčovič a singapurská ministerka Fuová.;N/A
SME;Nominálna mzda v januári medziročne rástla vo všetkých odvetviach;Zamestnanosť bola medziročne nižšia.;BRATISLAVA. Priemerná nominálna mesačná mzda v januári 2025 medziročne rástla vo všetkých desiatich mesačne sledovaných odvetviach. Tempo rastu dosahovalo od 4,2 % vo vybraných trhových službách do 13,4 % v predaji a oprave motorových vozidiel. Informoval o tom Štatistický úrad. Reálny rast (po očistení o vplyv inflácie) sa pohyboval v rozpätí od 0,3 % vo vybraných trhových službách do 9,1 % v predaji a oprave motorových vozidiel. Vyšší reálny rast v intervale od 4,4 % do 5,6 % sa prejavil celkovo v štyroch odvetviach - v stavebníctve, ubytovaní, taktiež v maloobchode, ako aj v reštauráciách s pohostinstvami. Zamestnanosť v januári 2025 bola medziročne vyššia v štyroch z desiatich mesačne sledovaných odvetví, v šiestich odvetviach sa znížila. Vývoj počtu zamestnaných osôb sa pohyboval od -3,7 % v predaji a oprave vozidiel do +2,3 % v ubytovaní;N/A
SME;Inflácia sa na Slovensku vo februári mierne spomalila;Jadrová inflácia dosiahla hodnotu 2,8 percenta.;BRATISLAVA. Tempo medziročného rastu cien tovarov a služieb sa vo februári spomalilo na 3,8 percenta z januárového tohtoročného maxima 3,9 percenta, informoval Štatistický úrad. Spotrebiteľské ceny tovarov a služieb sa vo februári 2025 medzimesačne zvýšili o 0,4 percenta. Spotrebiteľské ceny vo februári medzimesačne vzrástli v 10 celkovo z 12 odborov (výdavkových skupín domácností) v rozmedzí od 0,2 percenta za vzdelávanie do 1 percenta za rozličné tovary a služby. Nižšie ceny boli zaznamenané v 2 odboroch, v odevoch a obuvi, ako aj v telekomunikačných službách. Ceny potravín vo váhovo druhom najdôležitejšom odbore sa zvýšili o 0,2 percenta. Zdraželo 5 z 9 sledovaných potravinových položiek, najviac chlieb a obilniny o 1 percento, ovocie o 1,9 percenta, a tiež zelenina a oleje s tukmi zhodne o 1,7 percenta. Lacnejšie bolo mäso o 1,2 percenta a cukor a cukrovinky o 0,6 percenta. Rast cien nealko nápojov bol miernejší ako v predchádzajúcom mesiaci, dosiahol 2,5 percenta. Minerálne vody, nealko nápoje a šťavy boli drahšie o 2,8 percenta, a tiež káva, čaj a kakao o 1,9 percenta. Inflácia v medziročnom porovnaní dosiahla vo februári úroveň 3,8 percenta. Medziročne vyššie boli ceny vo všetkých 12 odboroch (výdavkových skupinách domácností) v rozpätí od 2,6 percenta v doprave do 9,7 percenta vo vzdelávaní. Medziročnú infláciu naďalej významne ovplyvňovali ceny alkoholických aj nealko nápojov. Nárast cien alkoholických nápojov a tabaku dosiahol 4,6 percenta, rast bol však miernejší. Drahšie bolo víno, destiláty a vo februári už aj pivo. Zavedenie spotrebnej dane z cukru naďalej tlačilo nahor ceny aj pri nealko nápojoch o 14,5 percenta, minerálne vody, nealko nápoje a šťavy mali ceny vyššie o 18,2 percenta a káva, čaj a kakao o 9,2 percenta. Celkový výsledok ťahal tiež rast cien potravín o 1,8 percenta, pričom medziročné tempo rastu sa mierne zrýchlilo. Rast evidovalo 6 z 9 sledovaných potravinových zložiek. Najviac zdraželi oleje a tuky o 19,8 percenta , mlieko, syry a vajcia o 5,2 percenta, cukor a cukrovinky o 5,1 percenta a ovocie o 2,9 percenta. Naopak, pokles cien zaznamenalo mäso o 2,3 percenta a zelenina o 2,4 percenta. Jadrová inflácia dosiahla hodnotu 2,8 percenta a čistá inflácia hodnotu 2,5 percenta. Jadrová inflácia dosiahla medzimesačne hodnotu 0,4 percenta a čistá inflácia hodnotu 0,5 percenta. Ceny rástli medziročne o 2,2 percenta. Očakávajú, že HDP menovej únie sa zvýši len o 0,9 percenta. Informoval o tom Eurostat.;N/A
SME;Harmonizovaná inflácia vo februári spomalila;Inflácia dosiahla úrovne a 4,1 percenta.;"BRATISLAVA. Medziročná inflácia meraná jednotnou európskou metodikou (HICP) na Slovensku vo februári mierne spomalila na 4,1 % z januárových 4,2 %. Bola však vyššia ako inflácia meraná národnou metodikou (CPI), ktorá vo februári dosiahla 3,8 %. Informoval o tom v stredu Štatistický úrad SR. V medzimesačnom porovnaní ceny merané HICP vo februári vzrástli o 0,4 %. ""V rámci medzimesačného vývoja sa ceny zvýšili v 10 z 12 odborov, najvýznamnejší vplyv mal rast cien potravín a nealko nápojov o 0,4 %. V medziročnom porovnaní sa ceny zvýšili vo všetkých 12 odboroch, a to od 2,6 % v odbore doprava do 9,7 % v odbore vzdelávanie,"" priblížili štatistici. Priemerná ročná miera harmonizovanej inflácie za uplynulých 12 mesiacov, teda od marca 2024 do februára 2025, dosiahla 3,2 %. Ide o významný ukazovateľ cenovej stability v krajine a je jedným zo štyroch tzv. maastrichtských kritérií pre vstup a členstvo v eurozóne, poukázal ŠÚ SR. Ceny rástli medziročne o 2,2 percenta. Očakávajú, že HDP menovej únie sa zvýši len o 0,9 percenta. Informoval o tom Eurostat.";N/A
SME;Chudoba vlani ohrozovala 980-tisíc ľudí, najviac jednorodičov;Nárast je citeľný už štvrtý rok po sebe.;"BRATISLAVA. Chudoba ohrozovala v minulom roku 980.000 Slovákov, čo predstavuje 18,3 %. Podiel aj počet ľudí ohrozených chudobou alebo sociálnym vylúčením medziročne stúpol o 37.000 osôb, nárast bol viditeľný už štvrtý rok po sebe. V medziročnom porovnaní sa zlepšila situácia v dvoch z ôsmich krajov a tiež vo viacdetných aj jednorodičovských domácnostiach. V stredu o tom informoval Štatistický úrad . ""Z hľadiska vývoja v čase podiel ľudí ohrozených chudobou alebo sociálnym vylúčením rastie posledné štyri roky od roku 2021 v dôsledku pandémieCOVID-19a nárastu cien a inflácie. Prírastky počtu dotknutých ľudí, ako aj miery rizika chudoby alebo sociálneho vylúčenia však minulý rok boli najnižšie, nárast chudoby spomaľoval,"" priblížil úrad. Najvyššia miera chudoby bola v Prešovskom kraji, pričom dosiahla 28 %. Nad úrovňou 20 % boli aj Banskobystrický a Košický kraj. Naopak, najnižší podiel obyvateľov zasiahnutých chudobou má dlhodobo Bratislavský kraj, kde to bolo vlani 8,6 %. Ďalej nasledovali Trnavský kraj s 12,1 % a Žilinský kraj s 13,7 % ľudí ohrozených chudobou. Počas minulého roka sa situácia zhoršila medziročne v piatich z ôsmich regiónov Slovenska, najvýraznejšie v Nitrianskom a Trenčianskom kraji. Podiel ľudí ohrozených chudobou v Nitrianskom kraji stúpol za rok o viac ako tri percentuálne body (p. b.) a dostal sa nad úroveň 19 % obyvateľov regiónu. Zlepšenie zaznamenali štatistici v dvoch regiónoch, dynamickejšie v Bratislavskom kraji a mierne v Žilinskom kraji. V Banskobystrickom kraji zostal stav takmer nezmenený. Najviac boli ohrozené neúplné rodiny s deťmi, teda jednorodičia, spomedzi ktorých čelilo vlani chudobe 37,8 % ľudí. Medziročne ide o zlepšenie o 8,6 %. Ďalej boli ohrozené úplné domácnosti s vyšším počtom detí, čiže domácnosti dvoch dospelých s tromi či viacerými deťmi. Takmer 33 % ľudí žijúcich v takomto type domácnosti zasiahol niektorý z troch prejavov chudoby, prípadne ich kombinácia. V domácnostiach bez detí boli tiež ohrozené jednočlenné domácnosti žien vo veku 65 a viac rokov, pričom tvorili 30,3 %. ""Spomedzi troch zisťovaných dimenzií chudoby alebo sociálneho vylúčenia na Slovensku bolo najviac ľudí ohrozených takzvanou príjmovou chudobou. Ide o obyvateľov, ktorí žijú v domácnostiach s nižšími príjmami, ako je každoročne prepočítaná národná hranica chudoby. V roku 2024 bola táto hranica pre jednočlennú domácnosť 6103 eur na rok, teda 509 eur na mesiac. Pod hranicou príjmovej chudoby žilo 14,5 % osôb, približne 778 000 obyvateľov SR,"" dodal Štatistický úrad. Druhý rozmer chudoby v podobe závažnej materiálnej a sociálnej deprivácie vlani zasiahol 7,6 % ľudí, čo predstavuje 408 000 osôb. Išlo o počty, respektíve podiely ľudí žijúcich v domácnostiach, ktoré čelia aspoň siedmim z 13 zisťovaných materiálnych nedostatkov.";N/A
SME;Veľkoobchodné ceny palív začali mierne rásť;Zdražovanie na čerpacích staniciach môžu nastať koncom apríla.;BRATISLAVA. Motorové palivá už môžu v apríli a máji jemne zdražieť vzhľadom na začínajúcu motoristickú sezónu. Uviedol to Marek Nemky, analytik finančných trhov XTB. Veľkoobchodné ceny palív v Rotterdame podľa neho začali opätovne mierne rásť. „Podobný vývoj tak pravdepodobne budeme sledovať aj na maloobchodných cenách, avšak v súčasnosti nejde o potvrdenie nejakého výrazného trendu,“ priblížil. „Je však možné, že takétolacnépalivá s nami dlho nezostanú, keďže výhľadovo postupne začína motoristická sezóna, pričom najvýraznejší rast väčšinou prichádza v apríli a máji. Všetko však bude závisieť od vývoja globálnej ekonomiky a spotreby a od geopolitického rizika,“ dodal Nemky. Štatistický úrad informoval, že priemerné spotrebiteľské ceny benzínov a nafty zostali aj v 12. týždni najnižšie v tomto roku, ich ceny sa nemenili. Zastabilizované a len s veľmi miernym pohybom zostali aj ceny prémiových palív. Najpredávanejšie pohonné látky sa naďalej predávali lacnejšie ako pred rokom o takmer osem percent. Benzíny natural 95, natural 98 a motorová nafta sa počas 12. týždňa predávali najlacnejšie v aktuálnom roku, v medzitýždennom porovnaní ostali ceny takmer nezmenené. Motorová nafta sa v druhej polovici marca predávala za 1,480 eura za liter, liter benzínu natural 98 za 1,716 eura a za benzín natural 95 spotrebitelia platili 1,506 eura za liter. Prémiová nafta sa predávala za 1,686 eura. Prémiové benzíny s oktánovým číslom 99 a 100 sa predávali v priemere za 1,714 eura za liter. Plyny zaznamenali odlišný cenový vývoj. Skvapalnený zemný plyn (LNG) medzitýždenne zlacnel o jeden cent na 1,775 eura za kilogram. Ceny ostatných plynov nepatrne vzrástli, LPG (skvapalnený ropný plyn) na 0,773 eura za liter, CNG (stlačený zemný plynu) na 1,663 eura za kilogram. Spotrebiteľské ceny pohonných látok aj v 12. týždni zostali medziročne lacnejšie. Aktuálna cena bola nižšia pri benzíne natural 95 o 7,9 percenta, pri benzíne natural 98 a pri motorovej nafte o 7,3 percenta ako v rovnakom období pred rokom. Priemerné ceny plynov boli medziročne vyššie, a to LNG o vyše 21 percent, LPG o takmer 10 percent a CNG o necelé štyri percentá. Rezort hospodárstva nebude súhlasiť s predstaveným návrhom. Príjmy boli vyššie, než sa očakávalo. Ceny plynu sú nízke.;N/A
SME;Tržby maloobchodu vo februári prvýkrát po roku klesli o 2,6 percenta;Negatívny vývoj zasiahol až osem z deviatich zložiek predaja.;BRATISLAVA. Tržby maloobchodu na Slovensku vo februári medziročne klesli o 2,6 %. Medziročne nižšiu hodnotu pritom zaznamenali prvýkrát od januára 2024. Po sezónnom očistení v porovnaní s predchádzajúcim mesiacom klesli o 0,8 %. Informoval o tom Štatistický úrad (ŠÚ) SR. „Vývoj maloobchodných tržieb vo februári potvrdil zmenu trendu, po dlhšom období rastov obchodné prevádzky pocítili poklesy tržieb. Negatívny vývoj zasiahol až osem z deviatich zložiek predaja. Darilo sa len špecializovaným predajniam napríklad textilu, obuvi, drogériám či lekárňam,“ priblížili štatistici. Pod celkový pokles sa podľa nich podpísali najmä medziročne nižšie tržby v predaji pohonných hmôt o 9,8 % a tiež v hobymarketoch, predajniach nábytku a elektroniky o 9,5 %. Tržby podielovo najvýznamnejšej zložky, hyper- a supermarketov, sa medziročne znížili len mierne o 0,4 %. Najdynamickejší pokles, o viac ako pätinu, evidovali špecializované predajne športových potrieb, kníhkupectiev a hračiek. Táto zložka má však druhý najmenší podiel v štruktúre celkových tržieb maloobchodu. Vyššie tržby ako pred rokom mali podľa ŠÚ len špecializované predajne s ostatným tovarom, kam patria obchody napríklad s textilom, obuvou, drogériou alebo liekmi. Ich tržby v druhom mesiaci roka vzrástli o 5,3 %, medziročne vyššie hodnoty zaznamenávajú už od októbra 2023. V súhrne za prvé dva mesiace tohto roka maloobchodné tržby klesli o 0,9 %. Z ostatných zložiek vnútorného obchodu medziročne vyššie tržby ako pred rokom vo februári zaznamenal len veľkoobchod, a to o 6,6 %. Naopak, tržby klesli predaju a oprave motorových vozidiel a motocyklov o 9,6 %, ubytovaniu o 4 %, ako aj reštauráciám a pohostinstvám o 3,4 %. „Po sezónnych úpravách v medzimesačnom porovnaní vyššie tržby evidoval predaj motorových vozidiel vrátane ich opráv o 7,1 %, veľkoobchod o 1 % a ubytovanie o 6,2 %. Činnosti reštaurácií a pohostinstiev mali tržby nižšie o 2,6 %,“ vyčíslili štatistici. V súhrne za prvé dva mesiace roka tržby medziročne rástli vo veľkoobchode o 6 %, ubytovaní o 0,6 % a v reštauráciách a pohostinstvách o 1 %. Naopak, výraznejšie klesli v predaji a oprave motorových vozidiel, a to o 8,4 %. Rozhovory sa týkajú dovozu tovarov z USA v hodnote 95 miliárd eur. Žiadne bližšie podrobnosti neposkytol. Dohodu podpísali eurokomisár Šefčovič a singapurská ministerka Fuová.;N/A
SME;Deficit zahraničného obchodu Slovenska o februári presiahol 41 miliónov eur;Podľa predbežných výsledkov sa vyviezol tovar v hodnote 9,2 miliardy eur.;BRATISLAVA. Zahraničný obchod Slovenska skončil vo februári schodkom v objeme 41,9 milióna eur, pričom v rovnakom období minulého roka bol v prebytku 652,3 milióna eur. Deficit v bilancii zahraničného obchodu zaznamenala ekonomika už tretí mesiac po sebe, informoval v stredu Štatistický úrad (ŠÚ) SR. Zo Slovenska sa vo februári podľa predbežných výsledkov vyviezol tovar v hodnote 9,2 miliardy eur, čo je medziročný rast o 4,3 percenta. Dovoz tovaru vzrástol ešte výraznejšie, a to o 13,1 percenta na 9,3 miliardy eur. ŠÚ spresnil, že to bol najvyšší rast dovozu od decembra 2022. V rámci štruktúry exportu vykázalo šesť z desiatich obchodovaných tried medziročný nárast. Najväčší vplyv na zvýšenie vývozu mala trieda Stroje a prepravné zariadenia, kam patrí aj export automobilov. Vo februári zaznamenala medziročný nárast o 4,6 percenta. Zvýšenie hodnoty vývozu podporila aj trieda Minerálne palivá, pod ktorú patrí napríklad export elektrickej energie a ropných produktov. Hodnota tovaru v tejto triede bola medziročne vyššia až o 37,2 percenta. Na strane importu medziročne vzrástlo deväť z desiatich tried. Najväčší vplyv na nárast celkového dovozu mala trieda Minerálne palivá, zahŕňajúca ropu, elektrickú energiu a zemný plyn. Hodnota tohto tovaru bola medziročne vyššia o 55,9 percenta, čo bol najvyšší nárast od decembra 2022. Na rast celkového dovozu tovaru mala vplyv aj trieda Stroje a prepravné zariadenia, kam patria aj súčiastky motorových vozidiel. Hodnota dovezeného tovaru v tejto triede bola medziročne vyššia o 9,7 percenta. Najväčší podiel na zahraničnom obchode mala aj vo februári trieda Stroje a prepravné zariadenia s podielom viac ako 61 percent na celkovom vývoze a vyše 46 percent na celkovom dovoze. Do členských štátov EÚ smerovalo takmer 78 percent hodnoty februárového vývozu. Dovoz z týchto štátov EÚ tvoril vyše 63 percent. Vývoz do EÚ sa medziročne zvýšil o vyše dve percentá a dovoz vzrástol o takmer 10 percent. Do nečlenských krajín EÚ export medziročne vzrástol o viac ako 12 percent a dovoz z týchto krajín stúpol o vyše 19 percent. S členskými štátmi EÚ mala Slovenská republika prebytok februárovej obchodnej bilancie vo výške viac ako 1,3 miliardy eur. Naopak, obchodovanie s krajinami mimo Európskej únie skončilo so schodkom takmer 1,4 miliardy eur. Za prvé dva mesiace tohto roka bolo saldo zahraničného obchodu pasívne v objeme 275,3 milióna eur. Vývoz sa v porovnaní s rovnakým obdobím roku 2024 zvýšil o 2,5 percenta na 17,8 miliardy eur, dovoz sa zvýšil o 11,7 percenta na 18,1 miliardy eur. Rozhovory sa týkajú dovozu tovarov z USA v hodnote 95 miliárd eur. Žiadne bližšie podrobnosti neposkytol. Dohodu podpísali eurokomisár Šefčovič a singapurská ministerka Fuová.;N/A
SME;Americké clá zasiahnu slovenské závody automobiliek;Výrobcovia sa najskôr budú snažiť časť vývozu presmerovať na juhoamerický trh.;BRATISLAVA. Vývozy zo Slovenska sa budú spamätávať len veľmi pomaly, keď ich najmä v prvej polovici roka bude stále brzdiť slabý externý dopyt, hlavne na „domácom“ európskom trhu, a od druhého štvrťroku i nové americkéclá, ktoré majú potenciál vyústiť aj do globálnej obchodnej vojny. Uviedol to analytik UniCredit Bank Ľubomír Koršňák v komentári k údajom o februárovej zahranično-obchodnej bilancii Slovenska, ktoré zverejnil Štatistický úrad SR. Americké clá zasiahnu podľa neho najmä slovenské závody automobiliek, pričom priestor pre hľadanie alternatívnych trhov je už pomerne obmedzený. „Domáci výrobcovia áut sa najskôr budú snažiť časť vývozu presmerovať na juhoamerický trh, ktorý ale pravdepodobne nebude schopný plne vykompenzovať výpadok predajov na trhoch v USA,“ spresnil Koršňák. „Vyššie úrovne colného zaťaženia síce budú na začiatku intenzívne doliehať na dopyt zo zaužívaných trhov mimo krajín EÚ, avšak firmy začínajú nachádzať riešenia, ktoré budú postupne kompenzovať realizované zmeny,“ doplnil Tomáš Boháček, analytik 365.bank. Dnes podľa neho nie je otázka, či clá negatívne dopadnú na ekonomickú prosperitu firiem a krajiny, ale ako čo najviac znížiť tieto efekty. „Z pohľadu vlády by mala byť kľúčová priorita podpora domáceho podnikateľského trhu, avšak to zatiaľ nie je vidieť, a o to ťažšie ekonomické podmienky u nás budú,“ uzavrel Boháček. Štatistický úrad v stredu informoval, že zahraničný obchod Slovenska skončil vo februári so schodkom v objeme 41,9 milióna eur, pričom v rovnakom období minulého roka bol v prebytku 652,3 milióna eur. Deficit v bilancii zahraničného obchodu zaznamenala ekonomika už tretí mesiac po sebe. Zoznam dotknutých amerických tovarov zverejnia vo štvrtok. Hospodárska bezpečnosť je národnou bezpečnosťou, uviedol Bessent. Hollywood je v neistote.;N/A
SME;Priemyselná produkcia Slovenska vo februári medziročne klesla;Medzimesačne sa produkcia zvýšila.;BRATISLAVA. Priemyselná produkcia vo februári 2025 medziročne klesla o 1,3 %. Medzimesačne po zohľadnení sezónnych vplyvov sa priemyselná produkcia zvýšila o 5,2 %. Informoval o tom Štatistický úrad. Priemysel mal nižší výkon ako pred rokom aj v druhom mesiaci tohto roka, no tempo oslabovania sa citeľne zmiernilo z januárových -5,1 %. Dynamický rast vo vybraných kľúčových odvetviach priemyslu aj naďalej tlmili výrazné poklesy v iných dôležitých štruktúrach priemyslu. Celkovo z 15 sledovaných odvetví zaznamenalo medziročne nižší výkon 8. Najpodstatnejší vplyv na priemyselnú produkciu mal vo februári tohto roka 12-percentný rast v kľúčovej výrobe dopravných prostriedkov. Dvojciferný medziročný rast výroby áut sa udržal už druhý mesiac po sebe. Na druhej až piatej priečke z hľadiska celkového významu boli odvetvia, ktoré slovenský priemysel brzdili. Druhý najvýznamnejší vplyv na výsledok mal vyše 14-percentný prepad vo výrobe kovov. Pokles výroby kovov pokračoval už siedmy mesiac. Významný vplyv mal tiež vyše 12-percentný pokles vo výrobe strojov a zariadení a viac ako 14-percentný prepad vo výrobe elektrických zariadení. Negatívne celkovú priemyselnú produkciu ovplyvnil aj vyše 7-percentný pokles v dodávke elektriny, plynu, pary a studeného vzduchu. Odvetvie, ktoré takmer celý minulý rok ťahalo slovenský priemysel do plusových hodnôt, vykázalo medziročne nižší výkon aj druhý mesiac v roku. Medzimesačne (oproti januáru 2025) po zohľadnení sezónnych vplyvov sa priemyselná produkcia zvýšila o 5,2 %. V súhrne za prvé dva mesiace roka 2025 klesla priemyselná produkcia medziročne o 3,2 %. Nižší výkon ako v rovnakom období minulého roka vykázalo 7 z celkovo 15 sledovaných odvetví (špeciálnych priemyselných zoskupení). Najvýznamnejšie výsledok ovplyvňoval viac ako 15-percentný prepad vo výrobe kovov. Výraznejšiemu prepadu celého priemyslu zabránil takmer 12-percentný rast vo výrobe dopravných prostriedkov.;N/A
SME;Stavebná produkcia vo februári medziročne vzrástla o 3,4 percenta;Produkcia v stavebníctve dosiahla 501 miliónov eur.;BRATISLAVA. Produkcia v stavebníctve počas februára 2025 dosiahla 501 miliónov eur a medziročne vzrástla o 3,4 %. Stavebné podniky si tak udržali vyšší výkon už štvrtý mesiac v rade. V porovnaní s predchádzajúcim mesiacom zostal objem stavebnej produkcie približne rovnaký. Informoval o tom Štatistický úrad (ŠÚ) SR. Pozitívny výsledok stavebníctva ovplyvnil mierny rast oboch podielovo významných zložiek produkcie realizovanej na Slovensku, ako novej výstavby o 2,7 %, tak aj opráv a údržby stavieb o 2,2 %. Tlmiaci účinok na výkon stavebníctva mal viac ako tretinový prepad podielovo malej zložky ostatných prác. Stavebná produkcia realizovaná v SR tvorila 88 % celkových výkonov odvetvia. V členení podľa typu stavby výkony stavebníctva podporil päťpercentný rast prác na inžinierskych stavbách, ktoré zaznamenali reálny rast produkcie po 9 mesiacoch útlmu. Dominantnejšia výstavba budov však klesla, ale len veľmi mierne, o 0,3 %. Výsledok stavebníctva vo februári 2025 podržal aj výrazný, až štvrtinový rast výkonov stavebných firiem v zahraničí. Ich podiel na celkovej produkcii odvetvia dosiahol takmer 12 %. V súhrne za dva mesiace roka 2025 hodnota stavebnej produkcie dosiahla 937 miliónov eur, čo predstavovalo medziročný nárast o 5,1 %. Vzrástla dominantná nová výstavba o 2,2 %, ako aj opravy a údržba o 1,9 %. Z hľadiska výrobného zamerania vplyv vyššieho objemu výstavby budov mierne redukoval medziročne nižší objem prác na inžinierskych stavbách. Práce realizované v zahraničí evidovali až o polovicu vyššiu hodnotu prác ako za rovnaké obdobie pred rokom. Stavebníctvo bude v najbližších mesiacoch pravdepodobne stále čeliť stagnujúcemu alebo len ľahko sa zotavujúcemu dopytu. Uviedol to analytik UniCredit Bank Ľubomír Koršňák v komentári o údajoch o februárovej stavebnej produkcii, ktoré zverejnil Štatistický úrad (ŠÚ) SR. „Výstavbu budov minimálne v prvej polovici roka budú brzdiť síce už klesajúce, ale stále relatívne vysoké úroky i nízka investičná aktivita v ekonomike, a to aj napriek tomu, že trh s bývaním už svoje dno našiel. Jeho zotavenie však bude len pozvoľné a k úrovniam spred energetickej/inflačnej krízy sa ani zďaleka nepriblíži,“ spresnil. Smerom k záveru roka by podľa neho ale bytovú výstavbu mohol podporiť nový stavebný zákon, na ktorého schválenie mohla časť developerov vyčkávať. „Silu tohto efektu by nám mohli naznačiť už jarné stavebné povolenia, resp. rýchlosť a rozsah, s akými sa odrazia odo dna. Obmedzovať aktivitu v nebytovej výstavbe bude predovšetkým fiškálna konsolidácia, ktorej náklady bude z veľkej časti znášať práve podnikový sektor,“ poznamenal. „Výstavba infraštruktúry by sa mala postupne rozbehnúť, keď ju podporí nábeh stavebných projektov financovaných z nového rozpočtovacieho obdobia eurofondov či plánu obnovy. Chronické problémy pri výstavbe verejnej infraštruktúry však najskôr budú pozitívne efekty z rozbehu verejných projektov predsa len stále čiastočne tlmiť,“ podčiarkol. Aj vďaka nižšej porovnávacej báze z minulého roka by sa stavebníctvo podľa neho tento rok ale malo predsa len vrátiť do plusu, avšak minuloročné straty najskôr plne nedokáže vymazať. „Postupné oživenie podporené i poklesom úrokových sadzieb, ktoré nebude len výsledkom priaznivého bázického efektu, očakávame prevažne až v druhej polovici roka. Rýchlosť zotavenia pritom môžu brzdiť i problémy na ponukovej strane, najmä nedostatočná kapacita domáceho stavebníctva vrátane nedostatku zamestnancov,“ dodal analytik.;N/A
SME;Ceny pohonných látok viditeľne vzrástli najmä pri benzínoch;Benzín Natural 95 bol najdrahší od prelomu februára a marca.;BRATISLAVA. Spotrebiteľské ceny pohonných látok počas 14. týždňa viditeľne medzitýždenne vzrástli najmä pri benzínoch. Rast cien všetkých benzínov bol dvojnásobný v porovnaní s priemerným tempom zdražovania za posledný rok. Vzrástla aj cena motorovej nafty, medzitýždenne sa zvýšila najvýraznejšie od konca januára. Informoval o tom Štatistický úrad (ŠÚ) SR. Počas prvého aprílového týždňa roku 2025 cena benzínu 95 dosiahla 1,55 eura za liter, medzitýždenne stúpla o tri centy. Prémiový benzín (s oktánovým číslom 98 až 100) sa predával v priemere za 1,761 eura za liter, čo bolo o 2,9 centa viac ako v predchádzajúcom týždni. Cena benzínu 98 bola 1,762 eura, medzitýždenne stúpla o 2,6 centa za liter. Motorová nafta sa predávala za 1,493 eura, čo predstavovalo nárast o 1,4 centa. Priemerná cena prémiovej nafty sa pohybovala na úrovni 1,695 eura za liter, oproti 13. týždňu zdražela o 0,6 centa. Pohonné látky sa predávali lacnejšie ako pred rokom, a to benzín 95 o 7,7 %, benzín 98 o 7 % a motorová nafta o 4,7 %. Plyny zaznamenali rôzne cenové výkyvy. Skvapalnený zemný plyn (LNG) medzitýždenne zlacnel o 5,8 centa na 1,754 eura za kilogram. Cena skvapalneného ropného plynu (LPG) bola 0,761 eura za liter, o 0,8 centa menej ako pred týždňom. Stlačený zemný plyn (CNG) stál 1,661 eura, o jeden cent za kilogram viac ako predchádzajúci týždeň. Súčasne v medziročnom porovnaní bola cena plynu LNG vyššia o 19,4 %, LPG o 8,7 % a CNG o 3,7 %. Spotrebitelia by sa mali pripraviť na výrazne nižšie ceny pohonných látok na čerpacích staniciach, zlacnenie by mohlo prísť až vo výške 10 až 15 centov na liter benzínu. Uviedol to v komentári Marek Nemky, analytik finančných trhov XTB. Vývoj cien podľa neho však môže taktiež ovplyvniť ďalšie USA oznámenie o clách. „Nateraz to však vyzerá, že motoristi sa môžu pripraviť na výrazne lacnejšie ceny pohonných látok,“ priblížil analytik. Vysvetlil, že prepad cien ropy primárne prichádzal po oznámeníprezidentaDonalda Trumpav súvislosti s obchodnou politikou a clami uvalenými na všetky krajiny. Síce boli tietoclávzápätí odložené o 90 dní, ale clá vo výške 125 % na Čínu a clá 10 % na všetky krajiny zostali v platnosti, čo bude opäť vplývať negatívne na vývoj svetovej ekonomiky a globálneho obchodu. „Toto spomalenie negatívne ovplyvňuje dopyt spotrebiteľov po rope a ceny tak na tieto správy výrazne reagovali, pričom sa nachádzajú na úrovniach spred štyroch rokov,“ podčiarkol. Nemky dodal, že ďalšie oznámenia o smerovaní obchodnej politiky sú v súčasnosti dominantným fundamentálnym faktorom na trhu s ropou. Tá na tieto správy reaguje volatilne, keďže clá môžu výrazne ovplyvniť budúce smerovanie globálnej ekonomiky.;N/A
SME;Tržby vo všetkých sledovaných odvetviach ekonomiky vo februári rástli;Priemysel zaznamenal výraznejšie navýšenie tržieb nad šesť percent.;BRATISLAVA. Vo všetkých piatich mesačne sledovaných odvetviach ekonomiky vo februári tržby medziročne vzrástli, v štyroch sa tempo rastu dokonca zrýchlilo. Kľúčový priemysel zaznamenal výraznejšie navýšenie tržieb nad 6 %. Naďalej sa darilo aj stavebníctvu, tržby mu vzrástli dvojciferne, informoval Štatistický úrad (ŠÚ) SR. V priemysle vzrástli tržby podnikov medziročne o 6,7 % (v stálych cenách). Spomedzi 16 sledovaných priemyselných odvetví medziročný rast zaznamenalo 12. Najvýznamnejší vplyv mal dvojciferný rast tržieb vo výrobe dopravných prostriedkov o 11 % a vo výrobe počítačových, elektronických a optických výrobkov o 42 %. Tržby vo vybraných trhových službách stúpli o 5 %. V podnikoch dopravy a skladovania boli tržby vyššie o 2,7 %, v odvetví informácie a komunikácia o 1,3 %. Výrazný rast dosiahli tržby v stavebných podnikoch, zvýšili sa o 17,7 %. Rast evidovali tretí mesiac po sebe. V medzimesačnom porovnaní po očistení od sezónnych vplyvov vzrástli tržby v štyroch z piatich odvetví. Najvýraznejší rast dosiahol priemysel o 6,7 % a stavebníctvo o 1,9 %. Vo vybraných trhových službách sa tržby zvýšili o 1,2 % a v informačných a komunikačných činnostiach o 0,7 %. Klesli iba v podnikoch dopravy a skladovania, a to o 0,7 %.;N/A
SME;Rast miezd vo februári spomalil, v štyroch odvetviach zaostával za infláciou;Tempo rastu miezd sa vo februári znížilo.;BRATISLAVA. Tempo rastu miezd sa vo februári znížilo a v štyroch z desiatich mesačne sledovaných odvetví dokonca rast miezd zaostal za rastom cien. Tempo rastu dosahovalo od 1,9 % v predaji a oprave motorových vozidiel do 12,8 % v informáciách a komunikácii. Informoval o tom Štatistický úrad (ŠÚ) SR. Reálna mzda (po očistení o vplyv inflácie) sa zvýšila v šiestich z desiatich mesačne sledovaných odvetví. Najviac, až o 8,7 % rástla v informáciách a komunikácii, kde dosiahla 2619 eur. Najmenej, len o 1 % v priemysle na úroveň 1578 eur. Vyšší reálny rast od 4 % do 5 % zaznamenali štatistici v ubytovaní a aj v reštauráciách s pohostinstvami. V týchto odvetviach je však mzda nízka, keď v ubytovaní dosiahla 1205 eur a v reštauráciách 802 eur. Nižšie reálne mzdy ako pred rokom, od 0,7 % do 1,8 %, mali v doprave vrátane skladovania, tiež vo vybraných trhových službách, rovnako aj vo veľkoobchode či v predaji a oprave vozidiel. V prvých dvoch mesiacoch roka 2025 medziročne rástli nominálne mzdy vo všetkých desiatich mesačne sledovaných odvetviach, avšak reálne mzdy boli vyššie len v deviatich z nich. Reálny rast sa pohyboval v rozpätí od 0,6 % vo veľkoobchode do 5,5 % v informáciách a komunikácii. K poklesu o 0,6 % prišlo vo vybraných trhových službách.;N/A
SME;Inflácia naberá na sile, je najvyššia od konca roka 2023;Rast celkovej inflácie najviac ovplyvnili drahšie potraviny s nealko nápojmi.;BRATISLAVA. Inflácia v medziročnom porovnaní dosiahla v marci úroveň 4 percentá, čo je najviac za posledných 15 mesiacov, bola tak najvyššia od konca roka 2023. Tempo jej rastu sa mierne zrýchlilo. Medziročne vyššie boli ceny vo všetkých 12 odboroch, a to od 1,1 percenta v odbore doprava do 10,6 percenta v odbore vzdelávanie. Informoval o tom Štatistický úrad. Rast celkovej inflácie najviac ovplyvnili drahšie potraviny s nealko nápojmi, ktorých ceny boli medziročne vyššie o 3,2 percenta. V tomto odbore boli naďalej drahšie najmä nealkoholické nápoje o 15 percent, pričom dvojciferný rast evidovali ako minerálne vody a šťavy, tak aj káva, čaj a kakao. Medziročne vyššie ceny v rámci potravín zaznamenalo šesť z deviatich zložiek. Výrazne drahšie boli oleje a tuky nad 13 percent, dvojciferný rast si udržali už deviaty mesiac. Vyššie ceny o 4 až 7 percent malo tiež mlieko, syry s vajcami, tiež ovocie, ako aj cukor a cukrovinky. Naopak, lacnejšie do 2,6 percenta bolo mäso a tiež zelenina. K rastu inflácie naďalej prispievali najmä odbory s nižším podielom na výdavkoch. Boli to najmä rasty cien v reštauráciách a hoteloch o 8,7 percenta. Významný vplyv malo aj zdražovanie rozličných tovarov a služieb v priemere o takmer 7 percent, ovplyvnené drahšími kaderníckymi a skrášľovacími službami, ale aj finančnými službami čipoistením. Infláciu zvyšovali aj stále rastúce ceny alkoholických nápojov a tabaku o 5,9 percenta, zdraželo najmä víno, ale aj destiláty, pivo a tabak. Vo váhovo najvýznamnejšom odbore bývanie s energiami vzrástli ceny o 2,4 percenta, tempo rastu bolo miernejšie. Dvojciferný medziročný rast zaznamenali ceny dodávky vody a zberu smetí. Mierne poklesli ceny tepelnej energie. V porovnaní s februárom 2025 vzrástli spotrebiteľské ceny v deviatich z celkovo 12 odborov v rozmedzí od 0,2 percenta za bývanie s energiami do 1,7 percenta za odevy a obuv. Lacnejšia bola doprava o 1,5 percenta a potraviny s nealko nápojmi o 0,1 percenta. Najväčší vplyv na medzimesačnú infláciu mali vyššie ceny v odborereštauráciea hotely. Drahšie bolo nielen stravovanie o 1,5 percenta, ale aj ubytovacie služby, kde boli ceny vyššie o 1,2 percenta. Po dvoch mesiacoch poklesu prispelo k inflácii aj výraznejšie zvýšenie cien v odbore odevy a obuv o 1,7 percenta. Vo výdavkovo najdôležitejšom odbore bývanie a energie sa ceny zvýšili o 0,2 percenta. Rástli najmä ceny imputovaného nájomného, údržby a opráv obydlia, zberu smetí a pevných palív. Mierne klesli ceny tepelnej energie. Naopak, tlmiaci účinok na rast inflácie mali nižšie ceny v odbore doprava o 1,5 percenta. Lacnejšie boli pohonné látky o 3,8 percenta, ale tiež dopravné služby anákupmotorových vozidiel. Pozitívny vplyv na medzimesačnú infláciu mal vývoj cien potravín a nealko nápojov, ktoré po dvoch mesiacoch rastu klesli o 0,1 percenta. Ide o odbor, ktorý má druhý najväčší podiel vo výdavkoch domácnosti. Spomedzi potravín zlacnelo sedem z celkovo deviatich potravinových položiek. V porovnaní s februárom boli nižšie najmä ceny olejov a tukov o 4,1 percenta, ovocia o 1,3 percenta, zeleniny o 0,9 percenta a mäsa o 0,3 percenta. Naopak, vzrástli ceny mlieka, syrov a vajec o 0,9 percenta, ako aj chleba a obilnín o 0,7 percenta. Ceny v celom odbore zvyšovali stále drahšie nealko nápoje o 1,4 percenta. Pri marcovej úhrnnej miere medziročnej inflácie 4 percentá dosiahla jadrová inflácia hodnotu 3 percentá a čistá inflácia hodnotu 2,7 percenta. Medzimesačne jadrová inflácia dosiahla hodnotu 0,3 % a čistá inflácia hodnotu 0,5 percent. Jadrová inflácia sleduje rast cenovej hladiny po vylúčení vplyvu zmien regulovaných cien (napríklad ceny energií) a iných administratívnych opatrení (napríklad úprav daní a podobne). Čistá inflácia je jadrová inflácia bez zmien cien potravín. Ceny rástli medziročne o 2,2 percenta. Očakávajú, že HDP menovej únie sa zvýši len o 0,9 percenta. Informoval o tom Eurostat.;N/A
DennikN;Nezamestnanosť v 3. štvrťroku bola na druhej najnižšej úrovni v histórii (5,4 %), uvádza štatistický úrad.;Nezamestnanosť v 3. štvrťroku bola na druhej najnižšej úrovni v histórii (5,4 %), uvádza štatistický úrad. Ľudí bez práce bolo 148,1-tisíc, čiže o 9 % menej ako v rovnakom období vlani.;Nezamestnanosť v 3. štvrťroku bola na druhej najnižšej úrovni v histórii (5,4 %), uvádza štatistický úrad.Ľudí bez práce bolo 148,1-tisíc, čiže o 9 % menej ako v rovnakom období vlani. Oba rozhodujúce ukazovatele nezamestnanosti – počet ľudí bez práce, ako aj miera nezamestnanosti – sa pohybujú na úrovni historicky najnižších hodnôt od roku 1994 (v roku 2021 sa však významnejšie menila metodika zisťovania). Väčšinu ľudí bez práce (vyše 63 %) predstavovali dlhodobo nezamestnaní, teda ľudia bez práce jeden rok a dlhšie. Pozitívom však bolo, že ich počet naďalej významne klesal, aktuálne v 3. štvrťroku medziročne o 9,3 %, konštatovali štatisti. Počet dlhodobo nezamestnaných sa tak udržal výraznejšie pod úrovňou 100-tisíc osôb (94,5 tisíca osôb). Krátkodobá nezamestnanosť klesla tiež významne, a to o 8 %, na takmer 54-tisíc osôb. Viac ako tretinu nezamestnaných (viac ako 56-tisíc osôb) tvorili osoby, ktoré doposiaľ nikdy nepracovali (do tejto skupiny patrili aj absolventi škôl). Tento počet bol o 2,1 % nižší ako pred rokom. Situácia v regiónoch: Zamestnanosť klesá v priemysle: Počet pracujúcich v 3. štvrťroku medziročne vzrástol v polovici z 18 sledovaných odvetví ekonomiky. Úbytok pracovnej sily sa prejavil vo výrobných odvetviach, najmä v priemysle. Znížil sa aj počet pracovníkov v pôdohospodárstve, naopak, pracovná sila v stavebníctve sa mierne rozrástla. Celková zamestnanosť sa však udržala v raste najmä vďaka prírastku pracujúcich v niekoľkých odvetviach služieb. „Na jednej strane sme zaznamenali dynamický prírastok v informáciách a komunikácii o takmer 19 %, ako aj prírastky do 4 % v doprave a skladovaní a tiež vo vzdelávaní. V umení, zábave a rekreácii nárast o 10,5 % znamenal navýšenie o 3,7 tisíca pracovníkov. Súčasne však negatívny vplyv mal 15 % úbytok pracujúcich v administratívnych službách, ako aj vo finančníctve a v poisťovníctve,“ konštatuje štatistický úrad. (e);N/A
DennikN;Tržby prevádzkovateľov ubytovacích zariadení na Slovensku sa vlani zvýšili o 8,9 percenta na 612,8 milióna eur. Vyše 60 percent z tržieb vytvorili domáci návštevníci, zvyšné úhrady boli od zahraničných návštevníkov. Údaje zverejnil;Tržby prevádzkovateľov ubytovacích zariadení na Slovensku sa vlani zvýšili o 8,9 percenta na 612,8 milióna eur. Vyše 60 percent z tržieb vytvorili domáci návštevníci, zvyšné úhrady boli od zahraničných návštevníkov.;Tržby prevádzkovateľov ubytovacích zariadení na Slovensku sa vlani zvýšili o 8,9 percenta na 612,8 milióna eur.Vyše 60 percent z tržieb vytvorili domáci návštevníci, zvyšné úhrady boli od zahraničných návštevníkov. Údajezverejnilštatistický úrad. Z regionálneho hľadiska najvyšší objem tržieb nad úrovňou 125 miliónov eur dosiahli ubytovatelia v troch turisticky najvýznamnejších regiónoch, a to v Bratislavskom, Žilinskom a Prešovskom kraji. Porovnanie vývoja tržieb v roku 2024 v dlhom časovom rade je podľa ŠÚ SR možné len obmedzene, do konca roka 2020 sa tržby vykazovali inou metodikou vrátane DPH. Najvyššie tržby od cudzincov na úrovni 89 miliónov eur zaznamenal Bratislavský kraj. V regióne okolo hlavného mesta nadpolovičný, až 68-percentný podiel na tržbách tvorili cudzinci. V ostatných regiónoch návštevníci spoza hraníc zaplatili za ubytovanie menej ako domáci hostia. V súhrne za celý rok 2024 poskytovalo na Slovensku ubytovacie služby celkovo 5265 ubytovacích zariadení, o 234 viac ako v roku 2023. Návštevníkom bolo k dispozícii 79-tisíc izieb a 239-tisíc lôžok (vrátane kempingových miest). Čisté využitie stálych lôžok dosiahlo 27,7 percenta, využitie izieb 32,4 percenta. (tasr);N/A
DennikN;Rast cien na Slovensku v januári 2025 podľa európskej metodiky dosiahol v medziročnom porovnaní hodnotu 4,2 percenta;Rast cien na Slovensku v januári 2025 podľa európskej metodiky dosiahol v medziročnom porovnaní hodnotu 4,2 percenta a v medzimesačnom porovnaní 1,8 percenta. Ovplyvnili ho najmä drahšie alkoholické aj nealkoholické nápoje, potraviny či bývanie s energiami.;Rast cien na Slovensku v januári 2025 podľa európskej metodiky dosiahol v medziročnom porovnaní hodnotu 4,2 percentaa v medzimesačnom porovnaní 1,8 percenta. Ovplyvnili ho najmä drahšie alkoholické aj nealkoholické nápoje, potraviny či bývanie s energiami. Naopak, celkový pokles cien bol v oblasti zdravotníctvo a odevy a obuv. Údajezverejnilštatistický úrad. Priemerná ročná miera HICP inflácie (porovnávajúca zmenu priemernej cenovej hladiny za priemer harmonizovaných indexov spotrebiteľských cien za posledných 12 mesiacov oproti priemeru predchádzajúcich 12 mesiacov) dosiahla v januári 2025 hodnotu 3,1 percenta. Priemerná ročná miera HICP inflácie je významným ukazovateľom cenovej stability v krajine a je jedným zo štyroch tzv. maastrichtských kritérií vstupu do eurozóny.;N/A
DennikN;Slovenský priemysel zaznamenal na konci roka výrazný pokles nových objednávok;Slovenský priemysel zaznamenal na konci roka výrazný pokles nových objednávok. Ich hodnota v decembri 2024 medziročne poklesla o 11,4 percenta a dosiahla objem 4,58 miliardy eur.;Slovenský priemysel zaznamenal na konci roka výrazný pokles nových objednávok. Ich hodnota v decembri 2024 medziročne poklesla o 11,4 percenta a dosiahla objem 4,58 miliardy eur. Po zohľadnení sezónnych vplyvov sa nové objednávky v priemysle v decembri oproti novembru znížili o 6,8 percenta. Vyplýva to zosprávyštatistického úradu. Počas minulého roka mali nové objednávky medziročne nižšiu hodnotu až osem mesiacov a za celý rok tak dosiahli kumulovaný medziročný pokles o 3,5 percenta. Medziročný pokles sa v poslednom mesiaci minulého roka prejavil v deviatich z 12 mesačne sledovaných odvetví priemyslu. ŠÚ priblížil, že objednávky sa medziročne najviac znížili vo výrobe ostatných dopravných prostriedkov, výrobe odevov a vo výrobe počítačových, elektronických a optických výrobkov. Naopak, objednávky medziročne vzrástli iba vo výrobe základných farmaceutických výrobkov a farmaceutických prípravkov, výrobe textilu a vo výrobe chemikálií a chemických produktov. (tasr);N/A
DennikN;Inflácia na Slovensku po konsolidačnom balíku dosiahla v januári ročné maximum 3,9 %. Tempo medziročného rastu cien tovarov a služieb sa zrýchlilo z decembrových 2,9 %, ide o najväčší medzimesačný nárast za posledné dva roky.Vyplýva to zo správy;Inflácia na Slovensku po konsolidačnom balíku dosiahla v januári ročné maximum 3,9 %. Tempo medziročného rastu cien tovarov a služieb sa zrýchlilo z decembrových 2,9 %, ide o najväčší medzimesačný nárast za posledné dva roky.;Inflácia na Slovensku po konsolidačnom balíku dosiahla v januári ročné maximum 3,9 %.Tempo medziročného rastu cien tovarov a služieb sa zrýchlilo z decembrových 2,9 %, ide o najväčší medzimesačný nárast za posledné dva roky. Vyplýva to zosprávyštatistického úradu. Infláciu významne ovplyvnili zmeny sadzieb dane z pridanej hodnoty (DPH) a nová daň zo sladených nealkoholických nápojov. Základná sadzba DPH stúpla na 23 z predchádzajúcich 20 %. Naopak, napríklad niektoré potraviny sú nanovo zdaňované päťpercentnou sadzbou DPH namiesto skorších 10 %, na ostatné potraviny a elektrinu sa zase vzťahuje nová 19-percentná sadzba. V januári oproti rovnakému obdobiu vlaňajška stúpli ceny vo všetkých 12 sledovaných hlavných skupinách tovarov a služieb. Zrýchlilo sa zdražovanie v kategórii potraviny a nealkoholické nápoje, ako aj v skupine bývanie a energie, ktoré majú spolu najvyšší podiel na výdavkoch slovenských domácností. Tempo medziročného zvýšenia cien samotných potravín sa v januári spomalilo na 1,7 % z decembrových 2,4 %. Zlacneli mäso, chlieb a zelenina. Naopak, nealkoholické nápoje zdraželi dvojciferným tempom, a to podľa štatistikov hlavne pre novú daň zo sladených nápojov. Práve vývoj cien nealkoholických nápojov, ďalej alkoholických nápojov a tabakových výrobkov podľa štatistického úradu značne ovplyvnil celkovú infláciu na Slovensku. Komentár NBS Analytik Národnej banky Slovenska Branislav Karmažinpripomína, že ceny všetkých položiek trhových služieb, ktorým bola znížená DPH, rástli. Zníženie DPH sa tak nepremietlo do poklesu ich cien. „Pri tovaroch bol vývoj opačný a nepozorujeme zatiaľ prenos zvýšenej DPH do ich cien. Proti pôsobí vysoko konkurenčné prostredie a slabnúci dopyt,“ píše Karmažin. V regulovaných cenách sa premietlo zvýšenie DPH pri plyne a prenos zvýšených nákladov z predchádzajúceho obdobia do spotrebiteľských cien. „Rástli najmä ceny poštových služieb, cestovné autobusmi aj vlakom, odvozu odpadu. Tieto ceny sa menia zväčša len raz ročne, preto došlo k výraznejšiemu nárastu,“ vysvetlil analytik. (čtk, e);N/A
DennikN;Ceny motorových palív na slovenských čerpačkách sa stabilizovali;Ceny motorových palív na slovenských čerpačkách sa stabilizovali po výkyvoch zo začiatku roka. Benzín Natural 95 nepatrne zlacnel, ceny nafty sa nemenili.;Ceny motorových palív na slovenských čerpačkách sa stabilizovalipo výkyvoch zo začiatku roka. Benzín Natural 95 nepatrne zlacnel, ceny nafty sa nemenili. Údaje o priemerných cenách zverejnil štatistický úrad nainternetovej stránke. Sú za týždeň do 9. februára, medzičasom sa mohli zmeniť.;N/A
DennikN;Mzdy vlani porazili infláciu vo všetkých odvetviach, v priemysle však ubudlo zamestnancov;Mzdy zamestnancov na Slovensku vlani prekročili infláciu vo všetkých desiatich sledovaných odvetviach. Vo väčšine sektorov pribudli aj pracovníci. V roku 2023 sa, naopak, reálne zárobky znížili v polovici odvetví.;Mzdy zamestnancov na Slovensku vlani prekročili infláciu vo všetkých desiatich sledovaných odvetviach.Vo väčšine sektorov pribudli aj pracovníci. V roku 2023 sa, naopak, reálne zárobky znížili v polovici odvetví. Dátazverejnilštatistický úrad. Po zohľadnení inflácie mzdy v jednotlivých odvetviach slovenského hospodárstva vlani vzrástli od 1,3 do 6,5 percenta. Najviac sa zvýšili v maloobchode, o viac ako päť percent stúpli aj napríklad v doprave a skladovaní, rovnako ako v priemysle, ktorý je hlavným motorom ekonomiky Slovenska. Predvlani, v čase vysokej inflácie, reálne zárobky na Slovensku stúpli len v piatich odvetviach ekonomiky. Počet zamestnancov na Slovensku sa vlani medziročne zvýšil v šiestich odvetviach. V priemysle, ktorý v krajine zamestnáva najviac ľudí, naopak, pokračoval dlhodobý pokles zamestnanosti. Znížila sa o 2,2 percenta po poklese o 0,7 percenta v roku 2023. (čtk, e);N/A
DennikN;Stavebná produkcia vlani prehĺbila medziročný prepad na 5 %.;Stavebná produkcia vlani prehĺbila medziročný prepad na 5 %. Celkový výsledok nezlepšili ani mierne rastúce výkony v posledných dvoch mesiacoch roka. V roku 2023 si odvetvie po zohľadnení inflácie pohoršilo o 0,2 %.;Stavebná produkcia vlani prehĺbila medziročný prepad na 5 %.Celkový výsledok nezlepšili ani mierne rastúce výkony v posledných dvoch mesiacoch roka. V roku 2023 si odvetvie po zohľadnení inflácie pohoršilo o 0,2 %. Údaje o stavebnej produkcii zverejnil štatistický úrad nainternetovej stránke. Viac informácií:;N/A
DennikN;Návštevnosť slovenských hotelov a penziónov v decembri prekonala čísla z vlaňajška takmer o desatinu,;Návštevnosť slovenských hotelov a penziónov v decembri prekonala čísla z vlaňajška takmer o desatinu, informoval o tom štatistický úrad.  V porovnaní s decembrom historicky najúspešnejšieho roku 2019 chýbalo už len necelých 6 percent hostí.;Návštevnosť slovenských hotelov a penziónov v decembri prekonala čísla z vlaňajška takmer o desatinu,informoval o tom štatistický úrad.  V porovnaní s decembrom historicky najúspešnejšieho roku 2019 chýbalo už len necelých 6 percent hostí. V poslednom mesiaci roku 2024 strávili hostia v hoteloch a penziónoch viac ako 925-tisíc nocí, priemerný čas pobytu predstavoval 2,3 noci. Dve tretiny hostí tvorili domáci návštevníci. Ich celkový počet sa medziročne zvýšil o viac ako 7 percent. Zahraničných hostí oproti minulému roku pribudlo o 14 percent. Najnavštevovanejšími regiónmi v roku 2024 boli Bratislavský a Žilinský kraj (spolu vyše 2,7milióna turistov). Miliónovú hranicu počtu návštevníkov prekročil aj Prešovský kraj. (e);N/A
DennikN;Prebytok obchodnej bilancie Slovenska vlani podľa predbežných údajov klesol takmer o tretinu,;Prebytok obchodnej bilancie Slovenska vlani podľa predbežných údajov klesol takmer o tretinu, predstavoval 3,05 miliardy eur. Výsledok podľa štatistikov negatívne ovplyvnil výrazný pokles prebytku pri strojoch a prepravných zariadeniach, teda aj autách.;Prebytok obchodnej bilancie Slovenska vlani podľa predbežných údajov klesol takmer o tretinu,predstavoval 3,05 miliardy eur. Výsledok podľa štatistikov negatívne ovplyvnil výrazný pokles prebytku pri strojoch a prepravných zariadeniach, teda aj autách. Slovenský zahraničný obchod vlanipodľa dát štatistického úraduovplyvnilo aj prehĺbenie deficitu pri obchodovaní s chemikáliami. Vývoz tovaru zo Slovenska vlani podľa predbežných údajov medziročne klesol o 1,5 percenta, dovoz na Slovensko sa znížil o 0,2 percenta. V samotnom minuloročnom decembri hodnota dovezeného tovaru na Slovensko prevýšila export o 700 miliónov eur. Išlo o jediný mesiac roku 2024, keď krajina vykázala obchodný deficit. (čtk, e);N/A
DennikN;Motorové palivá na slovenských čerpačkách prvý raz v tomto roku zlacneli.;Motorové palivá na slovenských čerpačkách prvý raz v tomto roku zlacneli. Ceny za liter benzínu a nafty sa znížili o zhruba dva centy, predtým boli na vyše polročných maximách.;Motorové palivá na slovenských čerpačkách prvý raz v tomto roku zlacneli.Ceny za liter benzínu a nafty sa znížili o zhruba dva centy, predtým boli na vyše polročných maximách. Údaje o priemerných cenách zverejnil štatistický úrad nainternetovej stránke. Sú za týždeň do 2. februára, medzičasom sa mohli zmeniť.;N/A
DennikN;Priemyselná produkcia sa vrátila k poklesu;Priemyselná produkcia na Slovensku sa v decembri vrátila k poklesu, znížila sa aj za celý minulý rok. V poslednom mesiaci vlaňajška sa pri raste neudržala ani kľúčová výroba áut, pomáhala však energetika, ktorú podporuje tretí blok Mochoviec.;Priemyselná produkcia na Slovensku sa v decembri vrátila k poklesu, znížila sa aj za celý minulý rok.V poslednom mesiaci vlaňajška sa pri raste neudržala ani kľúčová výroba áut, pomáhala však energetika, ktorú podporuje tretí blok Mochoviec. Dátazverejnilštatistický úrad. V decembri sa priemyselná produkcia znížila medziročne o 0,1 percenta po novembrovej stagnácii a za celý rok o 0,7 percenta po raste o 4,2 percenta v roku 2023. V dvanástom mesiaci podržala priemysel najmä energetika, ktorá medziročne vzrástla o 8,4 percenta. Výroba áut si pohoršila o 3,2 percenta. Strojárstvo zaznamenalo medziročný pokles o takmer pätinu. Za celý rok si výroba dopravných prostriedkov pridala 4,3 percenta, v päťpercentnom pluse bola energetika. Slovenské elektrárne vlani spustili výrobu v treťom bloku Mochoviec. Sťahovala ju, naopak, výroba kovov a strojári. Produkciu znižoval okrem iných U. S. Steel. Čo hovorí analytik: O 10.35 sme doplnili komentár analytika.;N/A
DennikN;Reálne tržby v slovenskom maloobchode vlani v decembri stúpli medziročne o desatinu,;Reálne tržby v slovenskom maloobchode vlani v decembri stúpli medziročne o desatinu, čo je najlepší výsledok od marca 2022. Pod celoročný rast o 4,5 % sa podpísal pozitívny vývoj v hypermarketoch a supermarketoch a zásielkovom predaji.;Reálne tržby v slovenskom maloobchode vlani v decembri stúpli medziročne o desatinu,čo je najlepší výsledok od marca 2022. Pod celoročný rast o 4,5 % sa podpísal pozitívny vývoj v hypermarketoch a supermarketoch a zásielkovom predaji. Údaje o tržbách zverejnil štatistický úrad nainternetovej stránke. V novembri tržby maloobchodníkov reálne vzrástli medziročne o päť percent. Na decembrovom výsledku sa najviac podieľal rast tržieb e-shopov o viac ako dve pätiny a hyper- a supermarketov, ktorý dosiahol 6,6 % a bol najvyšší od mája 2022. Celoročný rast tržieb maloobchodu o 4,5 % bol podľa štatistikov jedným z najlepších od roku 2013. Predvlani klesli o 5,8 %. Čo hovoria analytici: Časť rastu decembrových tržieb možno pravdepodobne pripísať aj predzásobeniu sa v domácnostiach, ktoré optimalizovali nákupy v súvislosti s očakávanou zmenou DPH, uviedol analytik Slovenskej sporiteľne Marián Kočiš. Tento efekt môže negatívne ovplyvňovať maloobchodné tržby v nasledujúcich mesiacoch. Analytik UniCredit Bank Ľubomír Koršnák očakáva v úvode roka pomerne významnú korekciu. Výdavky spotrebiteľov môžu pri medziročnom porovnaní klesať o zhruba 6 %, odhadol analytik 365.bank Tomáš Boháček. Zlepšenie očakáva až koncom jari. (e, tasr) O 11.45 h sme doplnili komentáre analytikov.;N/A
DennikN;Nálada v slovenskej ekonomike sa v januári zhoršila,;Nálada v slovenskej ekonomike sa v januári zhoršila, neudržala rast zo záveru minulého roka. Vývoj ovplyvnil hlavne pesimizmus podnikateľov v priemysle a službách, ako aj u spotrebiteľov.;Nálada v slovenskej ekonomike sa v januári zhoršila,neudržala rast zo záveru minulého roka. Vývoj ovplyvnil hlavne pesimizmus podnikateľov v priemysle a službách, ako aj u spotrebiteľov. Údaje o ekonomickej nálade zverejnil štatistický úrad nainternetovej stránke. Jej ukazovateľ sa v prvom mesiaci tohto roka znížil na 101,9 zo 106,6 bodu vlani v decembri. Medziročne bol vyšší o jeden bod. Najvýraznejšie sa zhoršila nálada v priemysle, ktorý je motorom hospodárstva. Dôvodom bol očakávaný vývoj produkcie. Pokles dopytu hlásili aj podnikatelia v službách. Pesimizmus sa prehlboval u spotrebiteľov, ktorých nálada bola najhoršia od jari 2023. Najviac medzi nimi vzrástli obavy o vytváranie úspor, negatívnejšie hodnotili celkovú ekonomickú situáciu aj finančnú situáciu svojich rodín. „Nálady v ekonomike sa začali v úvode tohto roka zhoršovať pod tlakom obáv z vplyvov vládnej konsolidácie. Očakávame, že negatívny sentiment domácností a podnikov bude pokračovať v prvej vlne ešte aj budúci mesiac,“ uviedol analytik 365.bank Tomáš Boháček. V marci očakáva korekciu vývoja a potom ďalšie zhoršenie v apríli, keď sa začne uplatňovať nová daň z finančných transakcií. Kontext: Tento rok v januári začala platiť väčšina opatrení z konsolidačného balíka vlády, ktorý zahŕňa najmä zvýšenie niektorých existujúcich a zavedenie nových daní. (čtk, e) O 11.41 sme doplnili ohlas analytika.;N/A
DennikN;Výrobné ceny priemyselných výrobcov v decembri medziročne klesli o 7,1 percenta, skonštatoval štatistický úrad.;Výrobné ceny priemyselných výrobcov v decembri medziročne klesli o 7,1 percenta, skonštatoval štatistický úrad. Zo 16 odvetví priemyslu sa pokles cien prejavil v piatich. Najvýznamnejší vplyv mal pokles cien v energetike o vyše 19 percent.;Výrobné ceny priemyselných výrobcov v decembri medziročne klesli o 7,1 percenta, skonštatoval štatistický úrad.Zo 16 odvetví priemyslu sa pokles cien prejavil v piatich. Najvýznamnejší vplyv mal pokles cien v energetike o vyše 19 percent. V priemere za celý rok 2024 výrobné ceny priemyselných výrobcov pre tuzemsko poklesli o 10,1 percenta, zníženie cien sa prejavilo v 10 zo 16 odvetví priemyslu. Významný bol pokles cien v dodávke elektriny, plynu a pary, o vyše 22 percent. Súčasne v roku 2024 v porovnaní s rokom 2023 o viac ako 5 percent klesli ceny v spracovaní koksu a ropy, rovnako v drevárskom a papierenskom priemysle, ale aj v chemickom priemysle či vo výrobe počítačov a elektroniky. Ceny priemyselných výrobcov za export zaznamenali medziročne nárast o 0,6 percenta, medzimesačne vzrástli o 0,1 percenta a v priemere za celý rok 2024 boli nižšie ako pred rokom o 1,1 percenta. (e);N/A
DennikN;Rast cien benzínu sa nezastavil, za týždeň zdraželi pohonné hmoty o zhruba tri centy.;Rast cien benzínu sa nezastavil, za týždeň zdraželi pohonné hmoty o zhruba tri centy. Natural 95 sa priblížil úrovni 1,6 eura za liter, čo je najviac od vlaňajšieho júla. Benzín skokovo zdražel aj na prelome rokov spolu s vyššou DPH.;Rast cien benzínu sa nezastavil, za týždeň zdraželi pohonné hmoty o zhruba tri centy.Natural 95 sa priblížil úrovni 1,6 eura za liter, čo je najviac od vlaňajšieho júla. Benzín skokovo zdražel aj na prelome rokov spolu s vyššou DPH. Dátazverejnilštatistický úrad. Ide o priemerné hodnoty za týždeň do 19. januára, medzičasom sa tak ceny opäť mohli zmeniť. Pohonné hmoty sú tiež drahšie než pred rokom.;N/A
DennikN;Slovensko malo podľa štatistického úradu druhé najnižšie ceny potravín v EÚ.;Slovensko malo podľa štatistického úradu druhé najnižšie ceny potravín v EÚ. Dáta sú ešte z roku 2023, vychádzajú zo štatistík Eurostatu. Slovenské ceny boli podľa nich takmer o pätinu nižšie než priemer EÚ.;Slovensko malo podľa štatistického úradu druhé najnižšie ceny potravín v EÚ.Dáta sú ešte z roku 2023, vychádzajú zo štatistík Eurostatu. Slovenské ceny boli podľa nich takmer o pätinu nižšie než priemer EÚ. Ceny potravín sú na Slovensku politickou témou, pred voľbami v septembri 2023 súčasné vládne strany poukazovali na ich nárast, teraz zas súčasná opozícia kritizuje vládu. V roku 2023 sa vystriedali tri vlády, končil kabinet Eduarda Hegera, ktorého vystriedal Ľudovít Ódor, a nakoniec voľby vyniesli k moci Roberta Fica. Štatistický úraduviedol, že na Slovensku ceny potravín a nealka predstavovali 82,3 percenta priemeru Únie, menej to bolo len v Rumunsku a tesne viac v Poľsku. Pri pohľade na to, aký podiel peňazí ľudia na nákup potravín vynakladajú, vyšlo, naopak, Slovensko po Rumunsko ako druhé najhoršie. Slováci na potraviny minuli 26,3 percenta príjmu, priemer EÚ predstavoval 17,3 percenta. Dáta Eurostatu využívali prepočet podľa parity kúpnej sily, ktorý v minulosti viacerí odborníci kritizovali.;N/A
DennikN;Ceny palív na slovenských čerpacích staniciach pokračovali v raste.;Ceny palív na slovenských čerpacích staniciach pokračovali v raste. Po skokovom zvýšení na začiatku roka sa však v druhom týždni zdvihli miernejšie. Benzín Natural 95 je najdrahší od minuloročného augusta, nafta od júla.;Ceny palív na slovenských čerpacích staniciach pokračovali v raste.Po skokovom zvýšení na začiatku roka sa však v druhom týždni zdvihli miernejšie. Benzín Natural 95 je najdrahší od minuloročného augusta, nafta od júla. Dátazverejnilštatistický úrad. Ceny sú za týždeň končiaci sa 12. januára, medzičasom sa ešte mohli zmeniť. Podrobnejšie údaje: Benzín aj nafta sú drahšie než v rovnakom období vlaňajška. Výraznejšie zdražel benzín od nového roka, keďže sa zvýšila základná sadzba DPH z 20 na 23 percent.;N/A
DennikN;Nové objednávky v slovenskom priemysle v novembri stúpli tretí mesiac v rade,;Nové objednávky v slovenskom priemysle v novembri stúpli tretí mesiac v rade, medziročne sa zvýšili o 5,1 % na 5,76 miliardy eur. Rástli najrýchlejším tempom od vlaňajšieho apríla.;Nové objednávky v slovenskom priemysle v novembri stúpli tretí mesiac v rade,medziročne sa zvýšili o 5,1 % na 5,76 miliardy eur. Rástli najrýchlejším tempom od vlaňajšieho apríla. Údaje zverejnil štatistický úrad nainternetovej stránke. Objednávky sa najviac zvýšili vo výrobe motorových vozidiel, návesov a prívesov, textilu a v produkcii počítačových, elektronických a optických výrobkov. Po zohľadnení sezónnych vplyvov sa v novembri medzimesačne znížili o 4,9 %.;N/A
DennikN;Inflácia v závere roka poľavila, medzimesačne ceny výrazne klesli;Inflácia na Slovensku v závere roka poľavila, spotrebiteľské ceny sa v decembri medziročne zvýšili o 2,9 %, v novembri to bolo o 3,2 %. Spomalilo sa zdražovanie potravín. Medzimesačne ceny klesli najviac za osem rokov, štatistici to pripísali predvianočným nákupom.;Inflácia na Slovensku v závere roka poľavila,spotrebiteľské ceny sa v decembri medziročne zvýšili o 2,9 %, v novembri to bolo o 3,2 %. Spomalilo sa zdražovanie potravín. Medzimesačne ceny klesli najviac za osem rokov, štatistici to pripísali predvianočným nákupom. Za mesiac potraviny zlacneli o 2,4 percenta, štatistický úradhovorío predvianočnom a koncoročnom súperení obchodníkov. Medziročne sa zdražovanie potravín spomalilo zo 4,9 na 2,4 percenta. Od Nového roka sa zvýšila základná sadzba DPH z 20 na 23 percent, pri potravinách však klesla. Za celý minulý rok štatistický úrad vykázal infláciu 2,8 percenta, čo predstavuje v porovnaní s rokom 2023 prudké zníženie. Predvlani rast spotrebiteľských cien dosiahol 10,5 percenta. Čo hovoria analytici: Prečítajte si tiež Potraviny v obchodoch začali lacnieť už v decembri, ešte pred znížením DPH O 10.29 sme doplnili ohlasy analytikov.;N/A
DennikN;Ekonomická nálada na Slovensku sa v apríli oproti marcu výraznejšie nezmenila,;Ekonomická nálada na Slovensku sa v apríli oproti marcu výraznejšie nezmenila, konštatuje štatistický úrad. Oproti minulému roku sa však nálada zhoršila o 6,8 bodu.;Ekonomická nálada na Slovensku sa v apríli oproti marcu výraznejšie nezmenila,konštatuje štatistický úrad. Oproti minulému roku sa však nálada zhoršila o 6,8 bodu. Indikátor ekonomického sentimentu (IES) dosiahol v apríli úroveň 99,7, čo bolo len o 0,1 bodu viac ako v marci. K nepatrnému nárastu indikátora prispeli pozitívnejšie naladení podnikatelia v priemysle a stavebníctve. Naopak, pesimistickejšie vnímali ekonomickú situáciu podnikatelia v obchode, službách a aj spotrebitelia. Oproti minulému roku sa ekonomická nálada zhoršila o 6,8 bodu, za dlhodobým priemerom zaostáva o 6,3 bodu. Ekonomická nálada sa meria piatimi čiastkovými indikátormi, ktoré vyjadrujú očakávania a dôveru podnikateľov v štyroch odvetviach (v priemysle, stavebníctve, obchode a v službách) a u spotrebiteľov. Čiastkové indikátory sa pohybujú na stupnici od -100 bodov (maximálne pesimistické odpovede) do +100 bodov (maximálne optimistické odpovede). Indikátor dôvery v priemysle v apríli vzrástol o dva body na hodnotu -4,7 (zo sezónne očistených údajov). Vývoj indikátora ovplyvnil pokles zásob hotových výrobkov a rast objednávok, výrazne vo výrobe drevených a papierových výrobkov. Významný pokles stavu zásob uviedli aj vo výrobe textilu a odevov a nárast objednávok aj vo výrobe kovov a kovových výrobkov. Sezónne očistený indikátor dôvery v službách v apríli klesol o jeden bod na hodnotu 8,3. Pokles zaznamenali podnikateľská situácia a dopyt za posledné tri mesiace. Podnikateľská situácia sa zhoršila najmä v ubytovacích a stravovacích službách, dopyt klesol najviac v umení, zábave a rekreácii. Dôvera slovenských spotrebiteľov sa po minulomesačnom raste v apríli opäť zhoršila. Indikátor spotrebiteľskej dôvery (sezónne upravený) medzimesačne klesol o 1,6 bodu na úroveň -22,7. Za úrovňou dlhodobého priemeru zaostáva o 2,8 bodu. Spotrebitelia boli negatívnejšie naladení pri dvoch zo štyroch zložiek indikátora. Pesimistickejšie vnímali vývoj celkovej hospodárskej situácie aj vývoj nezamestnanosti. Priaznivejšie vnímali vývoj financií v domácnostiach. Zlepšili sa hodnotenia týkajúce sa tvorby úspor i celkovej finančnej situácie domácností, aj keď zlepšenie bolo len mierne. Indikátor dôvery v obchode v apríli klesol oproti marcu o 3,3 bodu na hodnotu 11,7. Respondenti hodnotili negatívne pokles očakávaných požiadaviek na dodávateľov, ako aj nižší počet zamestnancov. Pokles požiadaviek na dodávateľov predpokladali najmä v maloobchode mimo predajní, stánkov a trhov a v maloobchode s ostatným tovarom pre domácnosť v špecializovaných predajniach. Zníženie počtu zamestnancov plánujú hlavne v maloobchode so zariadeniami pre IKT v špecializovaných predajniach V apríli sezónne upravený indikátor dôvery v stavebníctve oproti predchádzajúcemu mesiacu stúpol o 1,5 bodu na -7 vplyvom priaznivejších hodnotení celkovej úrovne objednávok, takmer tri štvrtiny respondentov ju hodnotilo ako postačujúcu. (tasr, e);N/A
DennikN;Ceny výrobcov v priemysle pokračujú tretí mesiac v raste, v marci sa medziročne zvýšili o 1,6 percenta.;Ceny výrobcov v priemysle pokračujú tretí mesiac v raste, v marci sa medziročne zvýšili o 1,6 percenta. Ešte rýchlejšie sa zvyšujú agrárne ceny, ktorých rast od začiatku roka prekračuje sedem percent a v marci dosiahol 7,5 percenta.;Ceny výrobcov v priemysle pokračujú tretí mesiac v raste, v marci sa medziročne zvýšili o 1,6 percenta.Ešte rýchlejšie sa zvyšujú agrárne ceny, ktorých rast od začiatku roka prekračuje sedem percent a v marci dosiahol 7,5 percenta. Dátazverejnilštatistický úrad. Rast cien v priemysle ešte tlmia rafinérie a železiarne. Ich ceny v marci klesli o 11,6 percenta.;N/A
DennikN;Najpredávanejší benzín Natural 95 zlacnel pod 1,5 eura za liter.;Najpredávanejší benzín Natural 95 zlacnel pod 1,5 eura za liter. Naposledy sa pod túto hranicu dostal vlani na jeseň, keď ešte platila nižšia DPH. Najnižšie za zhruba šesť mesiacov na slovenských čerpačkách klesli aj ceny nafty.;Najpredávanejší benzín Natural 95 zlacnel pod 1,5 eura za liter.Naposledy sa pod túto hranicu dostal vlani na jeseň, keď ešte platila nižšia DPH. Najnižšie za zhruba šesť mesiacov na slovenských čerpačkách klesli aj ceny nafty. Ukazujú todátaštatistického úradu za minulý týždeň do 20. apríla. Medzičasom sa ceny mohli zmeniť. Podrobnejšie údaje: Kontext:;N/A
DennikN;Ceny najpredávanejšieho benzínu Natural 95 minulý týždeň klesli najnižšie od druhej polovice marca.;Ceny najpredávanejšieho benzínu Natural 95 minulý týždeň klesli najnižšie od druhej polovice marca. Nafta sa predávala najlacnejšie od vlaňajšieho novembra. Na svetových trhoch výraznejšie klesli ceny ropy.;Ceny najpredávanejšieho benzínu Natural 95 minulý týždeň klesli najnižšie od druhej polovice marca.Nafta sa predávala najlacnejšie od vlaňajšieho novembra. Na svetových trhoch výraznejšie klesli ceny ropy. Dátazverejnilštatistický úrad. Ceny sú za týždeň do 13. apríla, medzičasom sa mohli zmeniť. Podrobnejšie údaje: Pohonné hmoty zlacneli po prepade cien ropy, ktoré sa znížili v dôsledku obáv z ciel amerického prezidenta Donalda Trumpa a po rozhodnutí skupiny OPEC+ zvýšiť ťažbu. (čtk, e);N/A
DennikN;Ekonomika rástla podľa štatistikov rýchlejšie, než ukazovali pôvodné dáta;Slovenská ekonomika vlani podľa štatistikov rástla rýchlejšie, než ukazovali pôvodne údaje. Vlani HDP stúpol o 2,2 percenta, predvlani o 2,1 percenta. Najmä za rok 2023 ide o prehodnotenie výrazne nahor.;Slovenská ekonomika vlani podľa štatistikov rástla rýchlejšie, než ukazovali pôvodne údaje.Vlani HDP stúpol o 2,2 percenta, predvlani o 2,1 percenta. Najmä za rok 2023 ide o prehodnotenie výrazne nahor. Podľapôvodných údajov štatistického úradurast HDP v roku 2023 predstavoval len 1,4 percenta a vlani dve percentá. Štatistický úrad robí revízie pravidelne, nespresnil však, kde rozdiely vznikli.;N/A
DennikN;Inflácia v marci dosiahla 4 %, bola najvyššia za posledných 15 mesiacov,;Inflácia v marci dosiahla 4 %, bola najvyššia za posledných 15 mesiacov, uviedol štatistický úrad. Najväčší vplyv na medzimesačnú infláciu mali vyššie ceny v reštauráciách a hoteloch.;Inflácia v marci dosiahla 4 %, bola najvyššia za posledných 15 mesiacov,uviedol štatistický úrad. Najväčší vplyv na medzimesačnú infláciu mali vyššie ceny v reštauráciách a hoteloch. Spotrebiteľské ceny medzimesačne vzrástli o 0,3 %, bolo to pomalšie tempo ako v predošlých dvoch mesiacoch. Drahšie bolo nielen stravovanie o 1,5 % (služby v jedálňach o 2,3 %, v reštauráciách a kaviarňach o 1,1 %), ale aj ubytovacie služby, kde boli ceny vyššie o 1,2 %. Po dvoch mesiacoch poklesu prispelo k inflácii aj výraznejšie zvýšenie cien v odbore odevy a obuv (o 1,7 %). Vo výdavkovo najdôležitejšom odbore bývanie a energie sa ceny zvýšili o 0,2 %. Rástli najmäceny imputovaného nájomného, údržby a opráv obydlia, zberu smetí a pevných palív. Mierne klesli ceny tepelnej energie.;N/A
DennikN;Rast miezd vo februári spomalil, v niekoľkých odvetviach zaostával za rastom inflácie, konštatuje štatistický úrad.;Rast miezd vo februári spomalil, v niekoľkých odvetviach zaostával za rastom inflácie, konštatuje štatistický úrad. Tempo rastu dosahovalo od 1,9 % v predaji a oprave motorových vozidiel do 12,8 % v informáciách a komunikácii.;Rast miezd vo februári spomalil, v niekoľkých odvetviach zaostával za rastom inflácie, konštatuje štatistický úrad.Tempo rastu dosahovalo od 1,9 % v predaji a oprave motorových vozidiel do 12,8 % v informáciách a komunikácii. Reálna mzda (mzda po očistení o vplyv inflácie) sa zvýšila v 6 z 10 mesačne sledovanýchodvetví. Najviac, až o 8,7 %, rástla v informáciách a komunikácii, najmenej (o 1 %) v priemysle. Vyšší reálny rast od 4 % do 5 % sa prejavil v ubytovaní a aj v reštauráciách s pohostinstvami. Nižšie reálne mzdy ako pred rokom od 0,7 % do 1,8 % mali v doprave vrátane skladovania, takisto vo vybraných trhových službách, rovnako aj vo veľkoobchode či v predaji a oprave vozidiel. Februárová zamestnanosť medziročne rástla v troch odvetviach, a to v ubytovaní o 4,4 %,maloobchode o 1,5 % a vo vybraných trhových službách o 1,1 %. Zamestnanosť klesla v 5 odvetviach, najviac v priemysle o 1,9 % a najmenej v informáciách a komunikácii o 1,2 %. Nezmenila sa v stavebníctve a ani v predaji a oprave vozidiel. (e);N/A
DennikN;Ceny pohonných látok na slovenských čerpačkách začiatkom apríla razantnejšie stúpli.;Ceny pohonných látok na slovenských čerpačkách začiatkom apríla razantnejšie stúpli. Benzín Natural 95 bol najdrahší od prelomu februára a marca, nafta od začiatku marca. Obe palivá ale stáli menej ako pred rokom.;Ceny pohonných látok na slovenských čerpačkách začiatkom apríla razantnejšie stúpli.Benzín Natural 95 bol najdrahší od prelomu februára a marca, nafta od začiatku marca. Obe palivá ale stáli menej ako pred rokom. Údaje zverejnil štatistický úrad nainternetovej stránke. Sú za týždeň do 6. apríla, medzičasom sa mohli zmeniť. Benzín: Priemerná cena Naturalu 95 stúpla o tri centy na 1,55 eura za liter. Podobným tempom zdražel na začiatku roka v reakcii na zvýšenie základnej sadzby DPH. Cena Natural 95 vzrástla druhý týždeň v rade, oproti vlaňajšku bola nižšia o 7,7 %. Nafta: Liter nafty zdražel o 1,4 centa na priemerných 1,493 eura. Predtým sa štyri týždne v rade zlacňovala, na konci marca bola jej cena najnižšia od posledných Vianoc. Napriek doterajšiemu zvýšeniu cien bola nafta o 4,7 % lacnejšia ako pred rokom. Kontext: Ceny pohonných látok na čerpacích staniciach ovplyvňuje okrem iného vývoj cien ropy, ktoré v uplynulých dňoch skôr klesali. Reagovali na nové clá na dovoz tovaru do USA a na rozhodnutie skupiny OPEC+ zvýšiť ťažbu ropy. (čtk, e);N/A
DennikN;V ubytovacích zariadeniach sa vo februári ubytovalo o 6 percent viac ľudí ako pred rokom,;V ubytovacích zariadeniach sa vo februári ubytovalo o 6 percent viac ľudí ako pred rokom, konštatuje Štatistický úrad. Bol to najúspešnejší február pre ubytovateľov od vypuknutia pandémie.;V ubytovacích zariadeniach sa vo februári ubytovalo o 6 percent viac ľudí ako pred rokom,konštatuje Štatistický úrad. Bol to najúspešnejší február pre ubytovateľov od vypuknutia pandémie. V porovnaní s rekordným februárom 2020 však stále chýbalo ubytovateľom takmer 7 percent návštevnosti. Hostia strávili v hoteloch a penziónoch o 8,1 % viac nocí ako pred rokom, ich počet prekročil 1,2 milióna. Priemerná dĺžka pobytu vo februári predstavovala 2,7 noci. Takmer dvojtretinový podiel v štruktúre ubytovaných tvorili domáci návštevníci, ich počet medziročne vzrástol o vyše 5 %. Zahraničná návštevnosť v medziročnom porovnaní vzrástla o takmer 8 %. (e);N/A
DennikN;Priemyselná produkcia na Slovensku vo februári 2025 medziročne klesla o 1,3 %.;Priemyselná produkcia na Slovensku vo februári 2025 medziročne klesla o 1,3 %. Oproti januáru sa prepad výrazne utlmil, pomohol tomu 12-percentný rast v kľúčovej výrobe áut.;Priemyselná produkcia na Slovensku vo februári 2025 medziročne klesla o 1,3 %.Oproti januáru sa prepad výrazne utlmil, pomohol tomu 12-percentný rast v kľúčovej výrobe áut. Dvojciferný medziročný rast výroby áut sa udržal už druhý mesiac po sebe, ukázali údaje štatistického úradu. Významný vplyv na výsledok mal vyše 14-percentný prepad vo výrobe kovov, jej pokles pokračoval už siedmy mesiac. Došlo aj k 12-percentnému poklesu vo výrobe strojov a zariadení a viac ako 14-percentnému prepadu vo výrobe elektrických zariadení. Medzimesačne (oproti januáru 2025) po zohľadnení sezónnych vplyvov sa priemyselná produkcia zvýšila o 5,2 percenta. V súhrne za prvé dva mesiace roka 2025 klesla medziročne o 3,2 percenta. (e);N/A
DennikN;Vo februári Slovensko tretí mesiac po sebe viac dovážalo, ako vyvážalo,;Vo februári Slovensko tretí mesiac po sebe viac dovážalo, ako vyvážalo, konštatuje štatistický úrad. Dovoz minerálnych palív, kam patrí ropa, elektrina a zemný plyn, medziročne stúpol o 55,9 percenta.;Vo februári Slovensko tretí mesiac po sebe viac dovážalo, ako vyvážalo,konštatuje štatistický úrad. Dovoz minerálnych palív, kam patrí ropa, elektrina a zemný plyn, medziročne stúpol o 55,9 percenta. Zo Slovenska sa vo februári podľa predbežných výsledkov vyviezol tovar v hodnote 9,2 miliardy eur, čo predstavuje medziročný rast o 4,3 percenta. Dovoz tovaru vzrástol dynamickejšie, a to o 13,1 percenta na 9,3 miliardy eur. Bol to najvyšší rast dovozu od decembra 2022. Zahraničný obchod Slovenska tak skončil vo februári schodkom v objeme 41,9 milióna eur, pričom v rovnakom období minulého roka bol v prebytku 652,3 milióna eur. Dovoz prevážil vývoz tretí mesiac po sebe. Najväčší vplyv na zvýšenie vývozu mala trieda stroje a prepravné zariadenia, kam patrí aj export automobilov. Vo februári 2025 zaznamenala medziročný nárast o 4,6 percenta. Najväčší vplyv na nárast celkového dovozu mala trieda minerálne palivá, zahŕňajúca ropu, elektrickú energiu a zemný plyn. Hodnota tohto tovaru bola medziročne vyššia o 55,9 percenta, čo bol najvyšší nárast od decembra 2022. (e);N/A
DennikN;Maloobchodné tržby na Slovensku vo februári po zohľadnení inflácie medziročne klesli o 2,6 percenta;Maloobchodné tržby na Slovensku vo februári po zohľadnení inflácie medziročne klesli o 2,6 percenta. Zhoršenie prišlo prvýkrát po 13 mesiacoch rastu, negatívny vývoj zasiahol až 8 z 9 zložiek predaja.;Maloobchodné tržby na Slovensku vo februári po zohľadnení inflácie medziročne klesli o 2,6 percenta. Zhoršenie prišlo prvýkrát po 13 mesiacoch rastu, negatívny vývoj zasiahol až 8 z 9 zložiek predaja. Darilo sa len špecializovaným predajniam, napr. textilu, obuvi, drogériám či lekárňam. Ukazujú to údaještatistického úradu. Komentár analytikov Pokles maloobchodných tržieb bol podľa analytika UniCredit BankĽubomíra Koršňákamiernejší ako naznačovali skôr dostupné údaje z registračných pokladní Ekasa. „Navyše, medziročný pokles tržieb z veľkej časti odzrkadľoval len menší počet kalendárnych i pracovných dní (v oboch prípadoch o jeden deň), keď minuloročný priestupný rok nafúkol aj februárové tržby,“ vysvetlil. Po očistení o tento efekt by sa najskôr medziročná zmena maloobchodných tržieb vo februári pohybovala blízko nuly, podobne ako v januári. „Domáci maloobchod tak nateraz odoláva fiškálnej konsolidácií o niečo lepšie ako sme pôvodne očakávali. Predspotreba zo záveru minulého roka sa nateraz neprejavila vo významnej korekcii spotreby v úvode tohto roka a po koncoročnom nafúknutí sa tržby viac menej len vrátili na úrovne spred oznámenia konsolidačného balíčka,“ tvrdí Koršňák. Predpokladá však, že s postupujúcim rokom sa rýchlejší rast spotrebiteľských cien a spomalenie rastu reálnych miezd predsa len prejaví citeľnejšie aj na spotrebe slovenských domácnosti. Marián Kočišzo Slovenskej sporiteľne očakáva roku 2025 pokračujúci rast spotreby domácností, aj keď pomalším tempom. Maloobchodné tržby môžu počas roka kolísať, pričom trendy budú silne ovplyvnené spotrebiteľskou dôverou. Tá v posledných mesiacoch klesla pod svoj dlhodobý priemer, predovšetkým v dôsledku negatívnych očakávaní týkajúcich sa konsolidácie a rastúcich cien. „V neistom prostredí je prirodzené obmedzovanie výraznejších a dlhodobých nákupov,“ vysvetlil Kočiš. Okrem pomalšieho rastu priemerných miezd budú podľa neho príjmy mnohých slovenských domácností ovplyvnené aj znížením daňového bonusu na dieťa, čo prirodzene ovplyvní spotrebu a aj ich nákupný apetít. Na druhej strane, nákupnému sentimentu by mohlo v priebehu roka pomôcť uvoľňovanie menovej politiky Európskej centrálnej banky v podobe lacnejších úverov, dodal Kočiš.;N/A
DennikN;Najpredávanejší benzín Natural 95 na slovenských pumpách v závere marca zdražel,;Najpredávanejší benzín Natural 95 na slovenských pumpách v závere marca zdražel, nafta bola, naopak, najlacnejšia od minuloročných Vianoc. Medziročne sú pohonné hmoty lacnejšie napriek vyššej DPH.;Najpredávanejší benzín Natural 95 na slovenských pumpách v závere marca zdražel,nafta bola, naopak, najlacnejšia od minuloročných Vianoc. Medziročne sú pohonné hmoty lacnejšie napriek vyššej DPH. Dátazverejnilštatistický úrad. Ceny sú za minulý týždeň do 30. marca, mohli sa medzičasom zmeniť. Ceny palív ovplyvňuje aj vývoj cien ropy, ktoré vo štvrtok výraznejšie klesli po rozhodnutí skupiny OPEC+ urýchliť od mája zvyšovanie ťažby a po oznámení rozsiahlych ciel na dovoz tovaru do Spojených štátov. Na začiatku tohto roka hlavné druhy palív na Slovensku zdraželi po zvýšení základnej sadzby dane z pridanej hodnoty z 20 na 23 percent. (čtk, e);N/A
DennikN;Slovensko zaznamenalo v roku 2024 rekordne nízku pôrodnosť a počet obyvateľov klesol štvrtý rok po sebe.;Slovensko zaznamenalo v roku 2024 rekordne nízku pôrodnosť a počet obyvateľov klesol štvrtý rok po sebe. Za posledných 5 rokov krajina stratila takmer 40-tisíc obyvateľov.;Slovensko zaznamenalo v roku 2024 rekordne nízku pôrodnosť a počet obyvateľov klesol štvrtý rok po sebe.Za posledných 5 rokov krajina stratila takmer 40-tisíc obyvateľov. Na Slovensku na konci roka 2024 žilo 5 419 451 obyvateľov, ich počet sa medziročne znížil o viac ako 5 200 osôb. „Kým úmrtnosť sa už v rámci dlhodobých priemerov stabilizovala, prudký prepad pôrodnosti pokračoval. Hoci počet prisťahovaných stále prevyšoval vysťahovaných z krajiny, nedokázal kompenzovať prirodzený úbytok obyvateľstva,“informujeŠtatistický úrad. Úbytok ľudí Vlani došlo k prirodzenému úbytku obyvateľov (rozdiel medzi počtom živonarodených a zomretých) na úrovni 7,6-tisíca osôb. V priebehu roka 2024 zomrelo takmer 54-tisíc osôb, ale narodilo sa len niečo viac ako 46-tisíc detí. K prirodzenému poklesu došlo už piaty rok za sebou, pričom išlo o jeho druhú najvyššiu hodnotu v histórii samostatného Slovenska. Vyššiu hodnotu dosiahol úbytok len v roku 2021, keď vrcholila covidová pandémia. „Celkovo Slovensko za posledných 5 rokov stratilo prirodzeným pohybom takmer 40-tisíc obyvateľov. Po období vysokej úmrtnosti na Slovensku v rokoch 2020 až 2022, ovplyvnenom pandémiou, sa posledné tri roky závažne znižovala pôrodnosť,“ uviedli štatistici. Pôrodnosť Trend poklesu počtu živonarodených detí evidujú posledných 7 rokov, išlo však len o mierne hodnoty, ktoré nenaznačovali zásadnejšiu zmenu trendu vývoja. K výraznému prepadu došlo v posledných troch rokoch. Z dlhodobého hľadiska krivka pôrodnosti na Slovensku kulminovala po dvoch svetových vojnách a na konci 70. rokov minulého storočia, kedy sa na Slovensku rodilo viac ako 100-tisíc živých detí, dnes je ich menej ako polovica. Tento pokles reflektuje aj hrubá miera pôrodnosti, ktorá umožňuje porovnanie vývoja v dlhom časovom horizonte, teda aj za obdobia, kedy sa zásadne menil aj celkový počet obyvateľov v krajine. Počas posledných 20 rokoch dosahoval tento ukazovateľ hodnoty viac ako 1 000 živonarodených detí na 100-tisíc obyvateľov. Prvýkrát sa ukazovateľ dostal pod hranicu 1 000 detí v roku 2022 a vlani klesol až na rekordne nízku hodnotu 853 detí na 100-tisíc obyvateľov. „Hrubá miera pôrodnosti sa na Slovensku v roku 2024 dostala na bezprecedentne najnižšiu hodnotu, a to nielen v novodobej histórii samostatného Slovenska, ale aj za posledných 100 rokov,“ vysvetlila Zuzana Podmanická zo Štatistického úradu. Migrácia V roku 2024 sa na Slovensko prisťahovalo na trvalý pobyt viac ako 6,8 tisíca ľudí, čo bolo takmer o 2,4 tisíca osôb viac ako počet vysťahovaných. Migračný prírastok tak bol výrazne vyšší ako v predošlých dvoch rokoch. Od vzniku Slovenska počet prisťahovaných každoročne prevyšoval počet tých, ktorí sa vysťahovali, a to od 0,9 do 7,1 tisíca osôb. V posledných štyroch rokoch však už zahraničná migrácia nedokázala vyrovnať straty spôsobené prirodzeným úbytkom obyvateľstva.;N/A
DennikN;Ceny motorových palív na slovenských čerpačkách zotrvali na tohtoročných minimách.;Ceny motorových palív na slovenských čerpačkách zotrvali na tohtoročných minimách. Nepatrne zlacnela nafta, cena za liter klesla o 0,3 centa. Priemerné ceny benzínu Natural 95 sa minulý týždeň nezmenili.;Ceny motorových palív na slovenských čerpačkách zotrvali na tohtoročných minimách.Nepatrne zlacnela nafta, cena za liter klesla o 0,3 centa. Priemerné ceny benzínu Natural 95 sa minulý týždeň nezmenili. Údaje zverejnil štatistický úrad nainternetovej stránke. Sú za týždeň do 23. marca. Kontext: Na začiatku tohto roka, keď stúpla základná sadzba dane z pridanej hodnoty z 20 na 23 %, ceny hlavných druhov palív výraznejšie stúpli.;N/A
DennikN;Priemyselní výrobcovia na Slovensku vo februári medziročne zvýšili ceny prvý raz po 13 mesiacoch.;Priemyselní výrobcovia na Slovensku vo februári medziročne zvýšili ceny prvý raz po 13 mesiacoch. Najvýznamnejší vplyv mala energetika. Rast cien poľnohospodárskych výrobcov sa zmiernil na 7 %.;Priemyselní výrobcovia na Slovensku vo februári medziročne zvýšili ceny prvý raz po 13 mesiacoch.Najvýznamnejší vplyv mala energetika. Rast cien poľnohospodárskych výrobcov sa zmiernil na 7 %. Údaje zverejnil štatistický úrad nainternetovej stránke. V úhrne ceny priemyselných výrobcov medziročne stúpli o 1,1 % po stagnácii v januári. Exportné sa zvýšili o 0,4 %, ceny pre tuzemský trh vzrástli o 2,4 %. V poľnohospodárstve stúpajú ceny v rastlinnej aj v živočíšnej výrobe.;N/A
DennikN;Medziročný rast cien nehnuteľností dosiahol v štvrtom kvartáli vlaňajška najrýchlejšie tempo od konca roka 2022.;Medziročný rast cien nehnuteľností dosiahol v štvrtom kvartáli vlaňajška najrýchlejšie tempo od konca roka 2022. Zrýchlil sa na 7,9 percenta. Štatistický úrad chcel údaje zverejniť už skôr, odložil to však pre kybernetický útok na kataster, odkiaľ čerpá dáta.;Medziročný rast cien nehnuteľností dosiahol v štvrtom kvartáli vlaňajška najrýchlejšie tempo od konca roka 2022.Zrýchlil sa na 7,9 percenta. Štatistický úrad chcel údaje zverejniť už skôr, odložil to však pre kybernetický útok na kataster, odkiaľ čerpá dáta. Ceny bytov a domov začali opäť rásť v prvej polovici vlaňajška. Predtým sa prepadali, keďže realitný trh ovplyvnilo zvýšenie úrokových sadzieb na hypotéky. Rýchlejšie rastú ceny existujúcich nehnuteľností na bývanie než nových. Najväčšie nárasty štatisticivykázaliv Nitrianskom a Banskobystrickom kraji. Zrýchlil sa aj medzikvartálny rast, a to na 3,6 percenta z 2,9 percenta v predchádzajúcom štvrťroku.;N/A
DennikN;Zimná sezóna sa pre hotely či penzióny na Slovensku zatiaľ ukazuje lepšie než vlani.;Zimná sezóna sa pre hotely či penzióny na Slovensku zatiaľ ukazuje lepšie než vlani. V januári stúpol počet návštevníkov medziročne o desať percent. K predcovidovej úrovni chýbalo 8,2 percenta.;Zimná sezóna sa pre hotely či penzióny na Slovensku zatiaľ ukazuje lepšie než vlani.V januári stúpol počet návštevníkov medziročne o desať percent. K predcovidovej úrovni chýbalo 8,2 percenta. Dátazverejnilštatistický úrad. Medziročný rast zaznamenali ubytovacie zariadenia aj v decembri. Úroveň zo začiatku roka 2020, teda obdobia tesne pred pandémiou, sa podarilo prekonať v Žilinskom kraji, kde sa nachádza viacero horských stredísk. Prešovský kraj, v ktorom sa nachádzajú aj Vysoké Tatry, zaostával o necelé tri percentá. Výraznejšie chýbali návštevníci v porovnaní s predcovidovými časmi na západnom Slovensku.;N/A
DennikN;Inflácia sa spomalila z ročného maxima;Medziročná inflácia na Slovensku vo februári klesla na 3,8 % z ročného maxima 3,9 % v januári. Naďalej ju ovplyvňovali zmeny v DPH aj daň z cukru v nealko nápojoch.;Medziročná inflácia na Slovensku vo februári klesla na 3,8 %z ročného maxima 3,9 % v januári. Naďalej ju ovplyvňovali zmeny v DPH aj daň z cukru v nealko nápojoch. Údaje o inflácii zverejnil štatistický úrad nainternetovej stránke. Vo februári sa zmiernil aj medzimesačný rast spotrebiteľských cien, a to na 0,4 % z januárových 1,7 %. Viac informácií: Čo hovoria analytici: O 10.50 sme doplnili ohlasy analytikov.;N/A
DennikN;Mzdy zamestnancov v januári po zohľadnení inflácie rástli naprieč celou ekonomikou.;Mzdy zamestnancov v januári po zohľadnení inflácie rástli naprieč celou ekonomikou. Vo väčšine z desiatky sledovaných odvetví sa znížil počet pracovníkov.;Mzdy zamestnancov v januári po zohľadnení inflácie rástli naprieč celou ekonomikou.Vo väčšine z desiatky sledovaných odvetví sa znížil počet pracovníkov. Údaje zverejnil štatistický úrad nainternetovej stránke. Viac informácií: Rast reálnych zárobkov sa pohyboval od 0,3 do 9,1 %. Najmenej sa zvýšili vo vybraných službách, kam patria napríklad administratívne, právne a účtovnícke činnosti. Najviac si prilepšili pracovníci v predaji a opravách motorových vozidiel. Mzdy po zohľadnení inflácie naposledy plošne rástli vlani v októbri, zárobky išli hore aj v priemere za celý rok 2024. To znamenalo vyššiu kúpyschopnosť a pracovníci mohli viac míňať. Zamestnanosť: Počet zamestnancov sa znížil v šiestich sektoroch ekonomiky. Pokračoval dlhodobý úbytok pracovníkov v priemysle, kde zamestnanosť v januári klesla medziročne o 2,3 %. Viac ľudí pracovalo hlavne v ubytovacích službách. (čtk, e);N/A
DennikN;Stavebná produkcia na Slovensku v januári stúpla najrýchlejšie od vlaňajšieho apríla,;Stavebná produkcia na Slovensku v januári stúpla najrýchlejšie od vlaňajšieho apríla, medziročne sa zvýšila o 7,2 percenta. Rast však ťahajú najmä zahraničné zákazky, domáce sa zvýšili len nepatrne.;Stavebná produkcia na Slovensku v januári stúpla najrýchlejšie od vlaňajšieho apríla,medziročne sa zvýšila o 7,2 percenta. Rast však ťahajú najmä zahraničné zákazky, domáce sa zvýšili len nepatrne. Dátazverejnilštatistický úrad. Vlani stavebná produkcia väčšinou klesala. Tohtoročný januárový nárast napríklad nadväzuje na vlaňajší januárový pokles o desatinu. Tuzemská stavebná produkcia sa zvýšila o 0,4 percenta, zahraničná o 83,1 percenta. V domácej výstavbe rastie výstavba budov, zaostávajú však inžinierske stavby, medzi ktoré patria napríklad cesty. Čo hovorí analytik: O 10.08 sme doplnili reakciu analytika.;N/A
DennikN;Slovenský priemysel na začiatku roka výrazne spomalil aj napriek dvojcifernému rastu vo výrobe automobilov.;Slovenský priemysel na začiatku roka výrazne spomalil aj napriek dvojcifernému rastu vo výrobe automobilov. K zníženiu významne prispeli prudké prepady vo výrobe kovov, v energetike či vo výrobe strojov a zariadení.;Slovenský priemysel na začiatku roka výrazne spomalil aj napriek dvojcifernému rastu vo výrobe automobilov.K zníženiu významne prispeli prudké prepady vo výrobe kovov, v energetike či vo výrobe strojov a zariadení. Ako ukazujú dáta štatistického úradu, priemyselná produkcia na Slovensku v januári  medziročne klesla o 5,2 percenta, čím sa po pol roka trvajúcom raste dostala opäť do mínusu. Pokles výkonu bol najvýraznejší od vlaňajšieho marca. Najpodstatnejší vplyv na priemyselnú výrobu v prvom mesiaci tohto roka mal takmer 17-percentný prepad vo výrobe kovov. Druhý najvýznamnejší vplyv na výsledok mal takmer 18-percentný medziročný prepad v dodávke elektriny plynu, pary a studeného vzduchu. Odvetvie, ktoré takmer celý minulý rok ťahalo slovenský priemysel do plusových hodnôt, vykázalo po takmer roku medziročne nižší výkon. Na tretej priečke z hľadiska celkového významu bol skoro 12-percentný rast v rozhodujúcej výrobe dopravných prostriedkov, ktorý tak zabránil ešte výraznejšiemu prepadu celého priemyslu. (e);N/A
DennikN;Ceny benzínu na slovenských čerpačkách klesli najvýraznejšie za päť týždňov,;Ceny benzínu na slovenských čerpačkách klesli najvýraznejšie za päť týždňov, Natural 95 sa predával najlacnejšie zhruba od polovice januára. Nafta zdražela nad 1,55 eura za liter.;Ceny benzínu na slovenských čerpačkách klesli najvýraznejšie za päť týždňov,Natural 95 sa predával najlacnejšie zhruba od polovice januára. Nafta zdražela nad 1,55 eura za liter. Údaje zverejnil štatistický úrad nainternetovej stránke. Sú za týždeň do 2. marca, medzičasom sa mohli zmeniť.;N/A
DennikN;Ekonomike vlani pomohla spotreba, brzdou boli investície;Slovenská ekonomika vlani vzrástla o dve percentá, pomohla jej rastúca spotreba domácností a verejného sektora. Štatistický úrad tak potvrdil svoj odhad z februára. Rast bol najrýchlejší od roku 2021, predvlani sa HDP zvýšil o 1,4 percenta.;Slovenská ekonomika vlani vzrástla o dve percentá, pomohla jej rastúca spotreba domácností a verejného sektora.Štatistický úrad tak potvrdil svoj odhad z februára. Rast bol najrýchlejší od roku 2021, predvlani sa HDP zvýšil o 1,4 percenta. Brzdou bol, naopak, útlm investícií. Z jednotlivých odvetví sa darilo priemyslu, ktorý je motorom slovenskej ekonomiky, ďalej obchodu spolu s dopravou a cestovným ruchom. Výkon v medziročnom porovnaní zvýšilo všetkých desať sledovaných skupín odvetví. V samotnom poslednom štvrťroku minulého roka sa tempo medziročného rastu HDP Slovenska zrýchlilo na 1,8 percenta z 1,2 percenta v treťom štvrťroku. Medzikvartálne a po zohľadnení sezónnych vplyvov hospodárstvo zvýšilo výkon o pol percenta. Čo hovoria analytici: O 12:09 sme doplnili ohlasy analytikov.;N/A
DennikN;Medziročný rast maloobchodných tržieb sa v januári po zohľadnení inflácie spomalil na 0,8 %;Medziročný rast maloobchodných tržieb sa v januári po zohľadnení inflácie spomalil na 0,8 % z decembrových 10,1 %. Išlo o najhorší výsledok za posledných päť mesiacov.;Medziročný rast maloobchodných tržieb sa v januári po zohľadnení inflácie spomalil na 0,8 %z decembrových 10,1 %. Išlo o najhorší výsledok za posledných päť mesiacov. Údaje o tržbách zverejnil štatistický úrad nainternetovej stránke. Viac informácií: Kontext: Dvojcifernýdecembrovýrast tržieb bol najvyšší za celý rok 2024 a podľa analytikov súvisel tiež s nákupmi pred tohtoročným zvýšením základnej sadzby DPH. (čtk, e);N/A
DennikN;Priemerná mzda vlani dosiahla 1524 eur;Priemerná mzda na Slovensku sa vlani vrátila k rastu, po započítaní inflácie sa zvýšila o 3,7 percenta a dosiahla 1524 eur. Je to najrýchlejší rast od roku 2019, v rokoch 2022 a 2023 reálne zárobky v dôsledku inflácie klesli.;Priemerná mzda na Slovensku sa vlani vrátila k rastu,po započítaní inflácie sa zvýšila o 3,7 percenta a dosiahla 1524 eur. Je to najrýchlejší rast od roku 2019, v rokoch 2022 a 2023 reálne zárobky v dôsledku inflácie klesli. Dátazverejnilštatistický úrad. V samotnom poslednom štvrťroku minulého roka priemerná mzda na Slovensku dosiahla 1643 eur. Medziročne sa zvýšila o 4,7 percenta, najpomalšie od začiatku roka 2021. Miera nezamestnanosti na základe medzinárodne porovnateľnej metodiky vlani na Slovensku dosiahla nové minimum 5,3 percenta. Kde rástli platy najviac Čo hovoria analytici O 14.46 h sme doplnili ohlasy analytikov.;N/A
DennikN;Pohonné hmoty na Slovensku v predchádzajúcim týždni nepatrne zdraželi.;Pohonné hmoty na Slovensku v predchádzajúcim týždni nepatrne zdraželi. Najpredávanejší benzín Natural 95 aj motorová nafta si pripísali desatinu centu, zostávajú však blízko päťtýždňových miním.;Pohonné hmoty na Slovensku v predchádzajúcim týždni nepatrne zdraželi.Najpredávanejší benzín Natural 95 aj motorová nafta si pripísali desatinu centu, zostávajú však blízko päťtýždňových miním. Dátazverejnilštatistický úrad. Mapujú týždeň do 23. februára, medzičasom sa už ceny mohli zmeniť.;N/A
DennikN;Ceny poľnohospodárskych výrobcov na Slovensku v januári rástli najrýchlejšie od apríla 2023. Stúpli medziročne o 7,6 percenta. Po viac než roku prestali klesať aj ceny v priemysle, dôvodom je však rast cien pre export. Ukázali to dáta;Ceny poľnohospodárskych výrobcov na Slovensku v januári rástli najrýchlejšie od apríla 2023. Stúpli medziročne o 7,6 percenta. Po viac než roku prestali klesať aj ceny v priemysle, dôvodom je však rast cien pre export.;Ceny poľnohospodárskych výrobcov na Slovensku v januári rástli najrýchlejšie od apríla 2023.Stúpli medziročne o 7,6 percenta. Po viac než roku prestali klesať aj ceny v priemysle, dôvodom je však rast cien pre export. Ukázali todátaštatistického úradu. V úhrne sa ceny priemyselných výrobcov medziročne nezmenili po decembrovom poklese o 2,3 percenta. Exportné stúpli o 1,4 percenta, domáce o 2,5 percenta klesli. V poľnohospodárstve stúpajú ceny v rastlinnej aj v živočíšnej výrobe, tie v živočíšnej však rastú viac. V januári poskočili o vyše desatiny.;N/A
DennikN;Nálada v slovenskej ekonomike sa vo februári po poklese v januári zlepšila, ale zaostala;Nálada v slovenskej ekonomike sa vo februári po poklese v januári zlepšila, ale zaostala za vlaňajškom aj dlhodobým priemerom. Pomáhal optimizmus podnikateľov v službách a maloobchode, pesimizmus medzi spotrebiteľmi bol najhorší od mája 2023.;Nálada v slovenskej ekonomike sa vo februári po poklese v januári zlepšila, ale zaostalaza vlaňajškom aj dlhodobým priemerom. Pomáhal optimizmus podnikateľov v službách a maloobchode, pesimizmus medzi spotrebiteľmi bol najhorší od mája 2023. Dátazverejnilštatistický úrad. Ukazovateľ ekonomickej nálady sa vo februári zvýšil na 102,9 bodu zo 101,9 bodu v prvom tohtoročnom mesiaci. Oproti minulému roku sa znížil o 3,4 bodu a za svojím dlhodobým priemerom zaostal o 3,1 bodu. Zvýšil sa pesimizmus v stavebníctve a v priemysle. Priemyselníci hlásili pokles objednávok a nižšiu produkciu predpokladajú napríklad podniky vo výrobe áut, ktorá je motorom slovenskej ekonomiky. Pesimizmus medzi spotrebiteľmi sa oproti januáru prehĺbil len nepatrne, príslušný ukazovateľ bol však najhorší za viac než rok a pol. Zvýšili sa obavy obyvateľov z nárastu nezamestnanosti aj ohľadom vývoja hospodárstva a finančnej situácie domácností. (čtk, e);N/A
Trend;Najradikálnejšie spomalenie zdražovania za 25 rokov: Inflácia v roku 2024 dosiahla 2,8 percenta;Najdynamickejšie spomalenie sa prejavilo v potravinách a nealkoholických nápojoch, kde ceny v priemere vzrástli o 2,5 percenta, zatiaľ čo v roku 2023 to bolo ešte 17,3 percenta;Rast spotrebiteľských cien v roku 2024 ovplyvnili najmä potraviny, ktorých zdražovanie neprekročilo tri percentá. V roku 2023 pritom potraviny zdraželi až o 17,3 percenta. Ceny bývania a energií vzrástli iba mierne, o 0,5 percenta, čo výrazne prispelo k zníženiu inflácie. V roku 2023 tieto ceny ešte rástli o viac ako deväť percent. Na druhej strane, zdražovanie sa prejavilo najmä v cenách služieb, ako sú stravovanie či doprava, a v cenách alkoholických nápojov a tabakových výrobkov. Informoval o tom Štatistický úrad Slovenskej republikyna svojej webovej stránke. Priemerná ročná inflácia dosiahla v roku 2024 hodnotu 2,8 percenta. „Tempo rastu cien medziročne spomalilo najvýraznejšie za posledných 25 rokov. V roku 2023 dosiahol rast cien úroveň 10,5 percenta a v roku 2022 to bolo dokonca 12,8 percenta,“ uvádza Štatistický úrad. Ani jeden mesiac roka 2024 neprekročil medziročný rast cien štyri percentá. Vývoj cien sleduje Štatistický úrad prostredníctvom spotrebného koša, v ktorom sa ceny jednotlivých položiek vyvíjajú odlišne. Za rok 2024 bol nad desaťpercentným rastom zaznamenaný iba odbor vzdelávanie. Nad päť percent sa dostali odbory zdravie, alkoholické nápoje a tabak, ako aj reštaurácie a hotely. Dôležitým zistením však je, že až v jedenástich sledovaných oblastiach došlo k výraznému útlmu tempa zdražovania. „Najdynamickejšie spomalenie sa prejavilo v potravinách a nealkoholických nápojoch, kde ceny v priemere vzrástli o 2,5 percenta, zatiaľ čo v roku 2023 to bolo ešte 17,3 percenta,“ uvádza Štatistický úrad. Napriek týmto štatistikám majú mnohí spotrebitelia stále pocit výrazného zdražovania. Je to spôsobené tým, že niektoré často nakupované položky zaznamenali stále vysoký rast cien. Ceny olejov a tukov napríklad medziročne vzrástli o takmer deväť percent. Cukor a cukrovinky zdraželi o štyri percentá a zelenina s ovocím sa dostali nad trojpercentný rast. Navyše, ceny potravín v susednom Poľsku zostávajú výrazne nižšie ako na Slovensku, čo prispieva k pocitu cenovej nerovnováhy. K spomaleniu zdražovania prispeli aj dotácie zo strany štátu. „K zníženiu inflácie prispel aj najnižší rast cien vo váhovo najväčšom odbore bývanie a energie, kde ceny vzrástli iba o 0,5 percenta,“ dodáva Štatistický úrad. Rok 2025 však prinesie opätovné zrýchlenie inflácie. Hlavnými faktormi sú zvýšenie sadzby DPH a zavedenie dane z finančných transakcií. Prvé analýzy predpokladali, že inflácia môže presiahnuť päť percent. Po rozhodnutí vlády pokračovať v dotáciách na ceny plynu pre domácnosti sa očakávania zmiernili na približne štyri percentá.;#inflácia, #potraviny, #energia
Trend;Slovensko už neláka cudzincov tak ako kedysi. Tatry sú v zime na hranici ubytovacích kapacít;Hotely a penzióny stále neprekonali rekordnú návštevnosť z roku 2019. V roku 2024 ich navštívilo 5,92 milióna turistov;Minulý rok strávilo dovolenku na Slovensku 2,17 milióna cudzincov a 3,75 milióna Slovákov. Ide o druhý najlepší výsledok v histórii samostatnej republiky. Napriek tomu návštevnosť stále zaostáva za rekordným rokom 2019, kedy sa v domácich ubytovacích zariadeniach ubytovalo až 6,43 milióna turistov. Hlavným dôvodom je nižší záujem zahraničných návštevníkov. „V porovnaní s Českou republikou, ktorá predcovidové úrovne prekonala už v roku 2023, zaostávame už druhý rok,“ uvádza Tomáš Boháček, analytik 365.bank. Vývoj však nie je rovnomerný v rámci krajiny. Dáta ukazujú, že top lokality Vysokých a Nízkych Tatier sú počas lyžiarskej sezóny na hranici ubytovacích kapacít. „Začiatok zimnej sezóny to potvrdil. V decembri sa medziročne zvýšil počet domácich návštevníkov o sedem percent a zahraničných o štrnásť percent. Práve v Žilinskom a Prešovskom kraji prekonali decembrové výsledky aj rekordný rok 2019,“ dodáva T. Boháček. Zaujímavosťou je, že v Žilinskom kraji zaznamenali minulý rok rekordný počet zahraničných turistov, no zároveň pokles návštevnosti domácich hostí. Medzi najvyhľadávanejšie turistické destinácie patrí Terchová a Vrátna dolina, zatiaľ čo oddychové pobyty lákajú návštevníkov do kúpeľov v Rajeckých Tepliciach. Práve sem často mieria aj zahraniční hostia, keďže v nemecky hovoriacich krajinách nie je také množstvo liečivých prameňov ako na Slovensku. Vysoký dopyt zahraničnej klientely však zvyšuje ceny – celodenný vstup do saunového sveta podľa aktuálnych cenníkov stojí 80 eur. Slovenský cestovný ruch má pred sebou perspektívny rok. Sadzba DPH za ubytovanie klesla z minuloročných desať percent na päť percent, čo zvýši konkurencieschopnosť domácich zariadení. Záujem domácich návštevníkov podporí aj rekreačný poukaz vo výške 275 eur.;#cestovný ruch, #Tatry, #DPH, #Slovensko
Trend;Inflácia na Slovensku dosiahla maximum, nové dane zvýšili ceny;Rast cien ovplyvnili aj potraviny, ktorých ceny sa zvýšili v priemere o 0,5 percenta;Začiatok roka priniesol zvýšenie inflácie na 3,9 percenta z decembrových 2,9 percenta, čo je najvyššia úroveň za posledných 12 mesiacov. Medzimesačne spotrebiteľské ceny tovarov a služieb v januári vzrástli o 1,7 percenta, čo bol najvyšší medzimesačný rast za posledné dva roky. Celkový výsledok ovplyvnili zmeny sadzieb dane z pridanej hodnoty či novej dane z cukru v nealko nápojoch. To výraznejšie zvýšilo ceny všetkých nápojov a mierne aj cien, ktoré tvoria najväčší podiel v štruktúre výdavkov slovenských domácností - bývanie s energiami a potraviny. Medziročne vyššie boli ceny vo všetkých výdavkových skupinách domácností, a to v rozpätí od 2,4 percenta v odevoch a obuvi až po 11 percent vo vzdelávaní. Medzimesačne spotrebiteľské ceny vzrástli v desiatich z celkovo 12 výdavkových skupín domácností v rozmedzí od 0,8 percenta v odbore rekreácia a kultúra do 4,6 percenta v odbore alkoholické nápoje a tabak. Pokles cien evidovali iba dva odbory, odevy s obuvou a zdravotníctvo. Najvýznamnejší vplyv na tento výsledok mal rast cien v odbore bývanie a energie o 1,3 percenta. Tento vplyv nastal napriek zastropovaniu cien energií pre domácnosti, ktoré však prevýšil vplyv zvýšenia sadzby DPH na 23 percent. Vzrástli najmä ceny plynu, tepla, ostatných palív a elektriny, ktoré v porovnaní s decembrom vzrástli do dvoch percent. Bývanie s energiami tvorí najväčšiu položku v štruktúre výdavkov slovenských domácností, aktuálne pre rok 2025 tento podiel klesol na 23,3 percenta. Rast cien v porovnaní s decembrom významne ovplyvnili aj potraviny, ktorých ceny sa zvýšili v priemere o 0,5 percenta. Váhovo významné potravinové zložky ako chlieb a obilniny, mäso či mlieko, syrya vajciasíce zlacneli do jedného percenta a oleje s tukmi dokonca o takmer tri percentá, potraviny však ako celok do opätovného rastu potiahli menšie potravinové položky. Nárast cien sa prejavil pri ovocí o 5,6 percenta, zelenine o 2,3 percenta a pri cukre s cukrovinkami o dve percentá. Dynamické zvýšenie cien o takmer 12 percent zaznamenali nealko nápoje, vplyvom spotrebnej dane z cukru v nealkoholických nápojoch. Konkrétne minerálne vody a ovocné šťavy v porovnaní s decembrom zdraželi o 17 percent a káva, čaj a kakao o vyše štyri percentá. Tretí najvýraznejší vplyv na medzimesačný rast mali ceny alkoholických nápojov a tabaku, najmä vína o viac ako 13,3 percenta, destilátov o 7,1 percenta a piva o päť percent. V odbore doprava boli ceny vyššie o 3,5 percenta, najmä pre drahšie pohonné látky a dopravné služby. Výraznejší medzimesačný nárast cien zaznamenali aj stravovacie a ubytovacie služby o 2,5 percenta, poštové služby o 14,5 percenta, telekomunikačné služby o 3,4 percenta, ako aj všetky druhy vzdelávania.;#inflácia, #Slovensko, #Štatistický úrad SR
Trend;Cestovný ruch na Slovensku naberá na sile, hotely hlásia zvýšenú návštevnosť;Zahraničných hostí prišlo v medziročnom porovnaní o viac ako 11 percent viac;V ubytovacích zariadeniach na Slovensku strávilo v novembri aspoň jednu noc 431 000 hostí, čo bolo o 11,2 percenta viac než v rovnakom období minulého roka. K dosiahnutiu návštevnosti historicky najúspešnejšieho roka 2019 ubytovateľom chýbalo stále 10 percent (49 000) hostí. Celková návštevnosť pozitívne prekvapila, ubytovatelia dosiahli historicky druhú najvyššiu novembrovú návštevnosť. Hostia strávili počas novembra v zariadeniach cestovného ruchu vyše jedného milióna nocí. Oproti rovnakému obdobiu minulého roka to bol nárast o deväť percent. Priemerná doba pobytu predstavovala 2,4 noci. V štruktúre ubytovaných hostí tvorili výrazný, viac ako dvojtretinový podiel (takmer 294 000 osôb) domáci návštevníci. Ich celkový počet bol medziročne vyšší o viac ako 11,2 percenta, ale a v porovnaní s rokom 2019 boli hodnoty nižšie o deväť percent. Zahraničná návštevnosť v medziročnom porovnaní rástla o 11,2 percenta na 137 000 hostí. Počty ubytovaných cudzincov v hoteloch a penziónoch naďalej ešte zaostávali za číslami z roka 2019, a to o 13,6 percenta. Mesiac november priniesol medziročný nárast návštevnosti vo všetkých krajoch Slovenska, a to od troch percent v Trenčianskom až do 17-tich percent v Bratislavskom. Najbližšie porovnateľnú návštevnosť s rokom 2019 mali Prešovský a Žilinský kraj. Menej zrážok počas novembra prialo aj Bratislavskému kraju, ktorý bol so 120 000 hosťami najnavštevovanejším regiónom SR. Prilákal viac ako 50 percent všetkých cudzincov a 17 percent domácich hostí. V rebríčku návštevnosti regiónov ďalej nasledovali kraje: Žilinský (83 000 návštevníkov), Prešovský (72 000 hostí) a Banskobystrický kraj (50 000 návštevníkov). Domáci návštevníci pribúdali v medziročnom porovnaní vo všetkých ôsmich krajoch od štyroch percent v Nitrianskom až do 18-tich percent v Bratislavskom kraji. Nárast počtu cudzincov registrovalo 6 z 8 krajov, najvýraznejšie, až približne o 17 percent, Prešovský a Bratislavský kraj. Menej cudzincov v porovnaní s vlaňajším novembrom zaznamenal Banskobystrický (o 11 percent) a Trenčiansky kraj (o dve percentá). Za prvých jedenásť mesiacov roku 2024 sa v zariadeniach cestovného ruchu ubytovalo 5,5 milióna návštevníkov, čo bolo o 2,9 percenta viac ako v rovnakom období minulého roka. Počty cudzincov medziročne stúpli o 3,2 percenta a domácich hostí o 2,7 percenta. Súhrnná návštevnosť zostala naďalej pod úrovňou hodnôt roku 2019, za obdobie január - november ešte o osem percent.;#cestovný ruch, #hotely, #Slovensko, #Štatistický úrad SR
Trend;Zamestnanosť na Slovensku najviac stúpla vo vybraných trhových službách;Medziročný pokles zamestnanosti evidovali štyri odvetvia;Zamestnanosť v novembri medziročne stúpla v 6 z 10 mesačne sledovaných odvetví. Najviac vo vybraných trhových službách, o 5,4 percenta. Pomalší rast do 2,3 percenta dosiali stavebníctvo, maloobchod, ako aj informácie a komunikácia, ubytovanie a predaj a oprava motorových vozidiel. Medziročný pokles zamestnanosti evidovali štyri odvetvia. V najväčšom zamestnávateľskom odvetví - v priemysle pracovalo o 2,1 percenta menej zamestnaných osôb ako pre rokom. Pokles zamestnancov do 0,8 percenta mal tiež veľkoobchod, ako aj činnosti reštaurácií a pohostinstiev a doprava so skladovaním. Od začiatku roka 2024 zamestnanosť medziročne rástla rovnako v 6 z 10 odvetví, najrýchlejšie vo vybraných trhových službách o 4,8 percenta. Počet zamestnancov nad dve percentá stúpol v ubytovaní a v informáciách, vrátane komunikácie.;#zamestnanosť, #Slovensko, #Štatistický úrad SR
Trend;Stavebná produkcia na Slovensku klesá, bilanciu zlepšujú zahraničné projekty;V mínuse skončili všetky podielovo významné zložky stavebnej produkcie;Stavebná produkcia v októbri dosiahla úroveň 741 miliónov eur a oproti minuloročnému októbru bola nižšia o 4,4 percenta. Medziročné spomalenie vykazuje odvetvie stavebníctva už 11 mesiacov s výnimkou apríla tohto roka. Októbrový pokles bol tretí najnižší od začiatku roka. V porovnaní so septembrom o 7,8 percenta. V mínuse skončili všetky podielovo významné zložky stavebnej produkcie. Domáca nová výstavba sa znížila o 6,6 percenta a opravy a údržba o 5,9 percenta. Najmenšia zložka - ostatné práce stúpla o viac ako desatinu. Stavebná produkcia realizovaná v SR tvorila takmer 89 percent celkového objemu stavebníctva. V členení podľa typu stavieb podielovo významnejšia výstavba budov medziročne spomalila o 2,4 percenta, ale práce na inžinierskych stavbách, vrátane výstavby diaľnic, zaostávali až o 11,5 percenta. Naopak, v októbri sa darilo slovenským stavebným firmám v zahraničí, ich produkcia medziročne narástla o 7,4 percenta. Jej podiel na celkovej produkcii odvetvia prevýšil 11 percent. V súhrne za desať mesiacov hodnota stavebnej produkcie dosiahla takmer 5,9 miliardy eur, čo bolo medziročne menej o 6,8 percenta. Spomalili sa všetky jej zložky, dominantná nová výstavba o 8,4 percenta a opravy a údržba o 3,6 percenta. Z hľadiska výrobného zamerania výstavba budov poklesla o 4,5 percenta a práce na inžinierskych stavbách o 13,1 percenta. Zaostávali aj práce slovenských firiem realizované v zahraničí, a to o 1,8 percenta.;#stavebníctvo, #Slovensko, #Štatistický úrad SR
Trend;Export automobilov podporil obchodnú bilanciu Slovenska;Hodnota vývozu aj dovozu v októbri dosiahla druhú najvyššiu úroveň od roku 2010;Saldo zahraničného obchodu Slovenska bolo aj v októbri 2024 aktívne, a to vo výške takmer 392 miliónov eur. Nárastu exportu pomohla najviac vyššia hodnota vyvezených automobilov. Import podporilo širšie spektrum tovarov patriacich medzi stroje a prepravné zariadenia či rôzne priemyselné výrobky, informoval Štatistický úrad SR. Hodnota vývozu aj dovozu v októbri dosiahla druhú najvyššiu úroveň od roku 2010. Zo Slovenska sa podľa predbežných údajov vyviezol tovar v hodnote 10,4 miliardy eur, čo predstavuje medziročný nárast o 3,9 percenta. Dovoz tovaru vzrástol o 5,5 percenta na 10 miliárd eur. Obchodná bilancia sa udržala už desiaty mesiac v pozitívnych číslach, tentoraz s prebytkom 391,7 milióna eur. Oproti rovnakému obdobiu minulého roka sa však prebytok zmenšil o takmer 134 miliónov eur. Najviac obchodovanou triedou v slovenskom zahraničnom obchode boli stroje a prepravné zariadenia, ktoré tvorili 63,6 percenta celkového vývozu a 47,9 percenta celkového dovozu. Tradične najväčším obchodným partnerom pre slovenských exportérov zostáva EÚ, do ktorej smerovalo 77,1 percenta hodnoty októbrového vývozu. Dovoz z členských štátov EÚ tvoril 63,6 percenta. Vývoz do EÚ sa medziročne zvýšil o 2,6 percenta a dovoz vzrástol o 4,4 percenta. Výraznejšie oživenie nastalo pri exporte do nečlenských krajín EÚ, ktorý vzrástol o 8,6 percenta. Bol to len druhý a zároveň najvyšší medziročný rast v tomto roku. Dovoz z týchto krajín stúpol o 7,6 percenta. S členskými štátmi EÚ mala Slovenská republika prebytok obchodnej bilancie vo výške takmer 1,7 miliardy eur. Naopak, obchodovanie s krajinami mimo Európskej únie skončilo so schodkom približne 1,3 miliardy eur. V súhrne za január až október 2024 sa vývoz v porovnaní s rovnakým obdobím roku 2023 znížil o 2,5 percenta na 89,2 miliardy eur. Dovoz klesol o 1,9 percenta na 85,5 miliardy eur. Saldo zahraničného obchodu bolo aktívne v objeme 3,7 miliardy eur. Za rovnaké obdobie minulého roka bolo vyššie o 652,1 milióna eur. Za január až september 2024 sa podľa spresnených údajov znížil medziročne vývoz o 3,3 percenta na 78,8 miliardy eur a dovoz sa znížil o 2,8 percenta na 75,5 miliardy eur. Saldo zahraničného obchodu bolo aktívne v objeme 3,3 miliardy eur. V rovnakom období minulého roka skončila bilancia zahraničného obchodu s prebytkom v objeme viac ako 3,8 miliardy eur.;#zahraničný obchod, #automobilový priemysel, #Slovensko, #Štatistický úrad SR
Trend;Nezamestnanosť na Slovensku klesla, ale problémy v jednom regióne pretrvávajú;Počet dlhodobo nezamestnaných sa udržal pod úrovňou 100-tisíc osôb;Miera nezamestnanosti na Slovensku dosiahla v treťom štvrťroku 5,4 percenta, čo bola o 0,5 percentuálneho bodu nižšia hodnota ako pred rokom. Po sezónnom očistení bolo na Slovensku bez práce 146 300 osôb. Oba rozhodujúce ukazovatele nezamestnanosti - počet ľudí bez práce, ako aj miera nezamestnanosti - sa pohybujú na úrovni historicky najnižších hodnôt od roku 1994, informoval Štatistický úrad. Väčšina ľudí bez práce, viac ako 63 percent, boli dlhodobo nezamestnaní, teda ľudia bez práce jeden rok a dlhšie. Ich počet naďalej významne klesal, aktuálne v treťom štvrťroku medziročne o 9,3 percenta. Počet dlhodobo nezamestnaných sa tak udržal výraznejšie pod úrovňou 100-tisíc osôb. Krátkodobá nezamestnanosť klesla takisto významne, a to o osem percent, na takmer 54-tisíc osôb. Viac ako tretina nezamestnaných doposiaľ nikdy nepracovala, pričom do tejto skupiny patrili aj absolventi škôl. Tento počet bol o 2,1 percenta nižší ako pred rokom. Pozitívny trend medziročného úbytku počtu ľudí bez práce sa premietol do piatich z ôsmich regiónov SR. Medziročne vysoký relatívny úbytok nezamestnaných o viac ako 15 percent bol v Nitrianskom, Banskobystrickom a Košickom kraji. Najvyšší absolútny pokles v porovnaní so situáciou v treťom štvrťroku 2023 (o približne 6 000 osôb) bol v Banskobystrickom a Košickom kraji. Najvyšší počet nezamestnaných má dlhodobo Prešovský kraj, aktuálne v tomto regióne napriek pozitívnemu poklesu bolo bez práce takmer 44-tisíc osôb. Naopak, najmenej, do 10-tisíc ľudí bez práce, bolo v štyroch krajoch na západe a severozápade Slovenska s výnimkou Trnavského kraja, v ktorom počet ľudí bez práce mierne stúpol nad 11-tisíc osôb. Mieru nezamestnanosti na veľmi nízkej úrovni do troch percent mali štyri regióny západného a severného Slovenska, a to Bratislavský, Trenčiansky, Nitriansky a Žilinský kraj. Najhorší stav naďalej pretrval v Prešovskom kraji, ktorý je dlhodobo lídrom negatívnych tabuliek nezamestnanosti. Aktuálna miera nezamestnanosti v tomto regióne mierne medziročne stúpla na 11 percent.;#nezamestnanosť, #Slovensko, #Štatistický úrad SR
Trend;Bratislava si drží platový náskok, zvyšok Slovenska zaostáva;Najviac si reálne prilepšili zamestnanci distribúcie vody;Nominálna mesačná mzda zamestnanca v hospodárstve sa v treťom štvrťroku zvýšila medziročne o 5,8 percenta na 1 484 eur. Zamestnanci tak dostávali v priemere o 81 eur viac ako v rovnakom období minulého roka. Medziročný nárast si napriek miernejšiemu tempu stále udržali aj reálne zárobky. Po zohľadnení miery inflácie stúpli o tri percentá. Oproti druhému štvrťroku vzrástla sezónne očistená nominálna priemerná mzda o jedno percento, informoval v utorok Štatistický úrad. Priemerné mzdy pokračovali v raste, no tempo bolo najslabšie za posledného tri a pol roka. V štruktúre ekonomiky zaznamenalo medziročný rast priemernej nominálnej mzdy 18 z 19 sledovaných odvetví hospodárstva. Pohyboval sa od 4,1 percenta v obchode až po 9,7 percenta v dodávke vody. Naopak, hrubé mzdy medziročne klesli pracovníkom v oblasti nehnuteľností, ktoré zároveň ako jediné zo sledovaných odvetví hospodárstva neodolali inflácii. Reálny rast vyšší ako tri percentá zaznamenali mzdy pracujúcich v deviatich odvetviach. Najviac si prilepšili pracovníci distribúcie vody, potom v umení, zábave a rekreácii, vo vzdelávaní či v dodávke elektriny, plynu a pary. Medzi odvetviami s najvyšším počtom zamestnancov počas tretieho štvrťroka si udržal vyššie tempo rastu priemysel. Pracujúcim v priemyselnej výrobe nominálne mzdy stúpli o 7,4 percenta na 1 556 eur. Reálny rast ich platov dosiahol 4,6 percenta, čo bolo viac ako v priemere za celé hospodárstvo SR. V obchode, ktorý zamestnáva po priemysle druhý najvyšší počet osôb, sa priemerná mzda zvýšila o 4,1 percenta na 1 412 eur. Reálne jej hodnota vzrástla o 1,4 percenta, čo bolo výrazne pod priemerom celého hospodárstva SR. Aktuálne najvyššiu priemernú mesačnú mzdu, presahujúcu 2 400 eur, majú zamestnanci vo finančných a poisťovacích činnostiach, ako aj v oblastiach informácií a komunikácie. V desiatich z 19 odvetví ekonomiky bol priemerný zárobok pod hodnotou priemeru celého hospodárstva SR. Najnižšiu priemernú nominálnu mzdu mali stále zamestnanci v ubytovacích a stravovacích službách (922 eur) a v ostatných činnostiach (1 047 eur). Jedine pracujúcim v ubytovacích a stravovacích službách zárobky neprekročili hranicu 1 000 eur. Z územného hľadiska bola nadpriemerná nominálna mesačná mzda iba v Bratislavskom kraji, a to na úrovni 1 784 eur. V ostatných krajoch sa pohybovala od 1 172 eur v Prešovskom do 1 415 eur v Trnavskom kraji. Vo všetkých krajoch priemerná nominálna mzda medziročne vzrástla, pričom najdynamickejší nárast, o 4,5 percenta, zaznamenal Banskobystrický kraj. Reálne zárobky stúpli v siedmich z ôsmich krajov Slovenska, len v Nitrianskom kraji klesli o 0,2 percenta.;#mzdy, #Slovensko, #Štatistický úrad SR, #Platy
Trend;Slovensko má menej obyvateľov ako vlani, migrácia však zlepšuje celkový obraz;Prirodzený úbytok obyvateľstva predstavoval 1 097 osôb;Slovensko má menej obyvateľov ako pred rokom. Na konci septembra 5 421 272 ľudí, čo je o 6 011 menej než pred rokom. „V treťom štvrťroku sa narodilo 12 168 detí, o 727 menej ako v rovnakom období minulého roka,“ spresnil Štatistický úrad. Za rovnaké obdobie ale zomrelo o 668 ľudí viac ako vlani. Prirodzený úbytok obyvateľstva predstavoval 1 097 osôb, oproti tretiemu kvartálu minulého roka bol o 1 395 osôb nižší. K pozitívnemu vývoju prispela zahraničná migrácia.Na Slovensko sa prisťahovalo 1 596 osôb, pričom 1 371 ľudí sa odsťahovalo. Celkovo tak pribudlo 225 obyvateľov. Za tretí kvartál klesol počet obyvateľov o 872. V porovnaní s rovnakým obdobím minulého roka tak má Slovensko o 1 302 obyvateľov menej.;#Slovensko, #Štatistický úrad SR, #sťahovanie, #migrácia
Trend;Na Slovensku sú nehnuteľnosti stále nedostupnejšie, regionálne rozdiely pretrvávajú;Ceny novostavieb v treťom štvrťroku stúpli oproti druhému kvartálu len o 0,8 percenta;Realizačné ceny nehnuteľností na Slovensku sa v treťom štvrťroku 2024 medzikvartálne zvýšili v priemere o 2,9 percenta. Tempo zdražovania sa udržalo na približne rovnakej úrovni ako v jarných mesiacoch - počas druhého štvrťroka 2024. Aktuálny nárast cien sa prejavil pri oboch typoch nehnuteľností. Kým na jar dynamickejšie rástli ceny nových, v lete nabralo na rýchlosti naopak zdražovanie existujúcich nehnuteľností. Ceny novostavieb v treťom štvrťroku stúpli oproti druhému kvartálu len o 0,8 percenta, ceny existujúcich nehnuteľností o 3,3 percenta. Najdynamickejšie zdražovanie na úrovni sedem percent sa prejavilo v Bratislavskom kraji. V ostatných krajoch sa priemerné zvýšenie cien oboch typov nehnuteľností pohybovalo od 0,2 percenta v Trenčianskom po 4,2-percentný nárast v Prešovskom kraji. Najdynamickejšie regionálne zdraženie existujúcich nehnuteľností sa prejavilo v Bratislavskom kraji (o 7,7 percenta) a novostavby najviac zdraželi v Trenčianskom kraji (o 4,9 percenta). Vo vybraných regiónoch SR ceny v porovnaní s predošlým štvrťrokom aj klesali. Pri existujúcich nehnuteľnostiach v Nitrianskom, Banskobystrickom a Trenčianskom kraji - a nové nehnuteľnosti zlacneli v dvoch - Nitrianskom a Banskobystrickom. V referenčnom medziročnom porovnaní sa zdražovanie nehnuteľností zdynamizovalo. V priemere za SR sa v treťom štvrťroku 2024 domy a byty predávali za viac o 6,2 percenta. V druhom kvartáli tohto roka bol nárast na úrovni štyri percentá. Po roku zlacňovania tak stúpli ceny nehnuteľností už druhý štvrťrok po sebe. Výsledok výraznejšie ovplyvnilo zvýšenie cien existujúcich nehnuteľností, ktoré boli aktuálne drahšie ako pred rokom o 6,6 percenta, zatiaľ čo nové nehnuteľnosti zdraželi o 4,1 percenta. Z hľadiska regionálneho vývoja najvýraznejší nárast, až o 21 percent, zaznamenal Žilinský kraj, a to predovšetkým pre zdražovanie starších nehnuteľností. Ich ceny boli takmer o štvrtinu vyššie ako pred rokom. Nové nehnuteľnosti v tomto regióne stúpli o deväť percent. Na druhom mieste sa umiestnil Košický kraj s medziročným rastom cien o 8,6 percenta. Ceny starších nehnuteľností v ňom medziročne vzrástli o vyše deväť percent a nové nehnuteľnosti o viac ako šesť percent.;#reality, #nehnuteľnosti, #Slovensko, #Štatistický úrad SR
Trend;Slováci tankovali drahšie, ceny nafty opäť vzrástli;Najobľúbenejšie pohonné látky sa v 47. týždni predávali stále lacnejšie ako vlani;Ceny benzíny zaznamenali počas 47. týždňa len nepatrnú zmenu. Nafta bola najdrahšia za posledných 14 týždňov, od polovice augusta. Spotrebitelia nakupovali počas 47. týždňa motorovú naftu za 1,460 eura za liter, o dva centy viac ako v predchádzajúcom týždni. Benzín 98 sa predával za 1,713 eura za liter a hodnota benzínu 95 bola na úrovni 1,506 eura za liter. Ceny oboch benzínov sa upravili o dve desatiny centu smerom nahor. Ceny plynov zaznamenali odlišné výkyvy. Skvapalnený zemný plyn (LNG) sa predával drahšie, kilogram stál 1,640 eura, čo bolo o 3,3 centa viac ako pred týždňom. Cena skvapalneného ropného plynu (LPG) stúpla iba mierne na aktuálnych 0,752 eura za liter. Stlačený zemný plyn (CNG) ako jediný zlacnel na hodnotu 1,522 eura za kilogram, medzitýždenne jeho cena klesla o 3,1 centa. Najobľúbenejšie pohonné látky sa aktuálne počas 47. týždňa predávali stále lacnejšie ako vlani. Nafta mala nižšiu cenu o 8,3 percenta, 98-oktánový benzín stál o 4,2 percenta a 95-oktánový benzín o štyri percentá menej. Cena plynu LPG bola medziročne vyššia o 6,4 percenta. Naopak, plyn CNG bol oproti minulému roku lacnejší o 10,4 percenta a LNG o 2,7 percenta.;#ceny pohonných hmôt, #Slovensko, #Štatistický úrad SR, #zdražovanie
Trend;Slovenská doprava vykazuje rozdielne trendy. Nákladná klesá, osobná naopak;Výkony v nákladnej doprave dosiahli v treťom štvrťroku 9,3 miliardy tonokilometrov;V nákladnej preprave sa v treťom štvrťroku previezlo 54,8 milióna ton tovaru, čo predstavovalo medziročne zníženie o 6,4 percenta. Výsledok ovplyvnil najmä pokles neverejnej cestnej dopravy o 12,4 percenta. Ide o dopravu realizovanú podnikmi, ktoré nemajú hlavný predmet podnikania dopravné služby. Objem prepraveného tovaru dopravnými firmami (verejná cestná doprava) po ceste zostal medziročne približne rovnaký. Mierne stúpli objemy po železnici o 4,3 percenta. Ostatná nákladná doprava, do ktorej patrí aj potrubná, medziročne klesla o 16,5 percenta. Výkony v nákladnej doprave, ktoré zohľadňujú aj prepravné vzdialenosti, dosiahli v treťom štvrťroku 9,3 miliardy tonokilometrov a v porovnaní s vlaňajškom stúpli o 8,1 percenta. Priemerné prepravné vzdialenosti sa zvýšili v oboch druhoch dopravy, cestnej aj železničnej. Rozhodujúci bol nárast výkonov v neverejnej cestnej doprave. Spolu za deväť mesiacov roku 2024 sa v rámci nákladnej dopravy prepravilo o 2,4 percenta menej tovaru ako za rovnaké obdobie roka 2023. Po zohľadnení prepravných vzdialeností boli aktuálne výkony medziročne vyššie o 11,4 percenta. Počet cestujúcich v osobnej doprave v treťom štvrťroku medziročne stúpol o 3,6 percenta na 166,5 milióna. Celkový výsledok ovplyvnil najmä medziročný rast počtu cestujúcich v MHD o viac ako deväť percent. Prímestská a diaľková cestná doprava opäť zaznamenala medziročný pokles cestujúcich, aktuálne o viac ako 15 percent na nové historické minimum viac ako 33 miliónov osôb. Menej sa darilo aj železničnej doprave, počet pasažierov počas letných dovoleniek a na začiatku jesene medziročne klesol takmer o tri percentá. Pozitívnym trendom v osobnej doprave zostal najmä nárast prepravných vzdialeností. Ukazovateľ, ktorý zohľadňuje aj dĺžku ciest - výkony v osobnej doprave - počas tretieho štvrťroka 2024 medziročne vzrástol o 11,6 percenta. Vo všetkých typoch dopravy pasažieri precestovali 3,1 mld. osobokilometrov. Vyššie výkony ovplyvnili väčšie využívanie MHD o viac ako 24 percent a rastúce výkony o viac ako 11 percent v ostatnej cestnej doprave (prímestská a diaľková). V súhrne za deväť mesiacov roku 2024 sa v osobnej doprave medziročne zvýšil počet cestujúcich o 4,4 percenta a pre rastúcu priemernú vzdialenosť ciest aj výkony (osobokilometre) o 10,5 percenta.;#doprava, #Slovensko, #Štatistický úrad SR
Trend;Ekonomická nálada na Slovensku sa zlepšila, najmä v dvoch oblastiach;V novembri indikátor dôvery v stavebníctve oproti predchádzajúcemu mesiacu klesol o dva body;Nálada v slovenskej ekonomike sa po štyroch mesiacoch opäť mierne zlepšila. Úroveň indikátora ekonomického sentimentu (IES) vzrástla o 1,3 bodu na 98,8. Pod nárast sa podpísali optimistickejšie hodnotenia v službách a v priemysle. Naopak, menej pozitívna nálada sa prejavila v obchode a v stavebníctve, pesimistickejšie naladení boli aj spotrebitelia. V porovnaní s minulým rokom bola ekonomická nálada negatívnejšia o 1,2 bodu, za dlhodobým priemerom zaostávala o 7,2 bodu. Indikátor dôvery v priemysle po sezónnej úprave v novembri vzrástol o 2,3 bodu na hodnotu -1. Vývoj indikátora ovplyvnila najmä produkcia na nasledujúce tri mesiace. Jej zvýšenie očakávajú najmä v chemickom a farmaceutickom priemysle. V novembri sezónne upravený indikátor dôvery v stavebníctve oproti predchádzajúcemu mesiacu klesol o dva body na -10. Pokles ovplyvnili nepriaznivejšie hodnotenia očakávanej zamestnanosti, predovšetkým v podnikoch realizujúcich inžinierske stavby. Indikátor dôvery v obchode v novembri klesol oproti októbru o 2,7 bodu na hodnotu 12. Respondenti hodnotili negatívne nárast cien tovarov a očakávajú nižšie podnikateľské aktivity. Negatívne hodnotenia vývoja cien prevládali najmä u respondentov v maloobchode s ostatným tovarom pre domácnosť v špecializovaných predajniach. Pokles podnikateľských aktivít na najbližšie tri mesiace predpokladajú najmä v predaji dielov a príslušenstva motorových vozidiel. Sezónne očistený indikátor dôvery v službách v novembri vzrástol o tri body na hodnotu -0,3 bodu. Nárast zaznamenali doterajší aj očakávaný dopyt. Dopyt za posledné tri mesiace stúpol najmä v umení, zábave a rekreácii. V nasledujúcich troch mesiacoch ho očakávajú najmä v informáciách a komunikáciách. Nedôvera spotrebiteľov k vývoju slovenskej ekonomiky sa v novembri opäť zintenzívnila. Indikátor spotrebiteľskej dôvery (sezónne upravený) sa pri poklese o 1,5 bodu prepadol na úroveň -20,5, čo je najnižšia hodnota za posledných 15 mesiacov. Aktuálne klesol pod úroveň dlhodobého priemeru, aj keď len nepatrne, o 0,3 bodu. Pesimizmus spotrebiteľov sa prejavil pri troch zo štyroch zložiek indikátora. Najviac sa obávajú vývoja nezamestnanosti. Očakávajú však aj zhoršenie financií v ich domácnosti, predpokladajú horšiu tvorbu úspor, ale aj celkovú finančnú situáciu. Nepatrne pozitívnejšie vidia vývoj celkovej hospodárskej situácie.;#ekonomika, #Slovensko, #Štatistický úrad SR
Trend;Inflácia na Slovensku opäť naberá tempo, zdraželi najmä potraviny a nápoje;Priplatili sme si najmä za oleje a tuky o 30,5 percenta, čo predstavuje najvýraznejšie zvýšenie v tomto roku;Inflácia stúpla v októbri na 3,1 percenta zo septembrových 2,6 percenta. Nárast cien v medziročnom porovnaní tak dosiahol po januári a februári tretiu najvyššiu tohtoročnú hodnotu. Rast cien v porovnaní so septembrom dosiahol 0,7 percenta, čo bolo zhodne s januárom najvyššie medzimesačné tempo rastu v tomto roku. Najvýraznejší nárast sa prejavil pri cenách potravín a nealkoholických nápojov, informoval Štatistický úrad. V októbri ceny vzrástli v 11 z 12 odborov v rozsahu od 0,8 percenta v odbore bývanie a energie do 9,8 percenta v odbore vzdelávanie. Zlacnenie zaznamenal len odbor doprava. Najvýznamnejší vplyv na vývoj inflácie mali naďalej vyššie ceny v odbore potraviny s nealko nápojmi o päť percent. Priplatili sme si najmä za oleje a tuky o 30,5 percenta, čo predstavuje najvýraznejšie zvýšenie v tomto roku. Zdražela aj zelenina o 13,3 percenta, ovocie o 11,9 percenta a nealkoholické nápoje o 4,3 percenta. Poklesli iba ceny mäsa o 0,5 percenta. Celkovú infláciu negatívne ovplyvňujú položky, ktorých ceny narástli v predošlých mesiacoch a tento efekt pretrváva celý nasledujúci rok, a to vyššie ceny vzdelávania, alkoholických nápojov, zdravotníckych výrobkov a potrieb, stravovacích služieb, výrobkov a služieb osobnej starostlivosti, poistenia, dovolenkových zájazdov, nábytku a bytového zariadenia, odevov a obuvi, rekreačných a kultúrnych služieb, novín, kníh a kancelárskych potrieb. Ceny pohonných látok boli v porovnaní s rovnakým obdobím minulého roka medziročne ešte stále výrazne nižšie, a to o 9,5 percenta, a mali pozitívny vplyv na infláciu. Tento efekt však prekrylo zdražovanie iných položiek v odbore doprava najmä dopravných služieb o 16,5 percenta. Medziročne klesli ceny audiotechniky, zariadení na spracovanie informácií a domácich spotrebičov. V porovnaní so septembrom vzrástli spotrebiteľské ceny medzimesačne v desiatich z 12 odborov. Zvýšili sa od 0,1 percenta do 2,1 percenta. Najvýraznejší nárast sa prejavil pri cenách potravín a nealkoholických nápojov, pričom dynamickejšie zvýšenia sa prejavili vo všetkých deviatich sledovaných potravinových položkách. Najviac zdraželi zelenina o 8,2 percenta, oleje a tuky o 6,4 percenta, ako aj ovocie o takmer 5 percent. Ceny sa v medzimesačnom porovnaní zvýšili aj pri ostatných potravinových položkách, ako pri mlieku, syroch a vajciach či chlebe s obilninami, ale maximálne o 1,4 percenta. Dosah na rast cien mali opäť aj vyššie ceny vodného, stočného, údržby a opráv obydlia v odbore bývanie a energie. V porovnaní so septembrom zdraželi aj odevy a obuv, pohonné hmoty, ako aj reštauračné a stravovacie služby. Zníženie zaznamenali štatistici v odbore alkoholické nápoje a tabak (najmä piva a vína) a sezónne zlacnenie sa prejavilo pri ubytovacích službách alebo organizovaných dovolenkových zájazdoch. V súhrne za desať mesiacov roka 2024 sa spotrebiteľské ceny medziročne zvýšili o 2,7 percenta.;#inflácia, #Slovensko, #Štatistický úrad SR
Trend;Ceny pohonných látok klesli. Slováci tankujú lacnejšie ako minulý rok;Nafta bola v medziročnom porovnaní lacnejšia o 12,7 percenta;Spotrebiteľské ceny pohonných látok začiatkom novembra nepatrne klesli, išlo o desatiny centu. Benzín 95 zlacňoval tretí týždeň za sebou, benzín 98 klesol na päťtýždňové minimum a motorová nafta ostala v 45. týždni na približne rovnakej cenovej úrovni. Za tankovanie Slováci v medziročnom porovnaní platili menej o päť až 13 percent, informoval Štatistický úrad. Benzín 95 sa v 45. týždni predával priemerne za 1,496 eura za liter, benzín 98 za 1,702 eura za liter a motorová nafta za znížených 1,421 eura. Skvapalnený zemný plyn (LNG) sa predával za 1,672 eura za kilogram, cena stlačeného zemného plynu (CNG) klesla na 1,552 eura za kilogram a skvapalnený ropný plyn (LPG) ostal na úrovni 0,736 eura za liter. Najpoužívanejšie tri druhy pohonných látok sa počas 45. týždňa predávali lacnejšie ako vlani. Nafta bola v medziročnom porovnaní lacnejšia o 12,7 percenta, 95-oktánový benzín o 5,7 percenta a 98-oktánový benzín o 5,4 percenta. Cena plynu LPG bola medziročne vyššia o 3,8 percenta a plynu LNG o 1,2 percenta, plyn CNG oproti vlaňajšku zlacnel o 8,7 percenta.;#benzín, #ceny pohonných hmôt, #Slovensko, #Štatistický úrad SR
Trend;Stavebná produkcia na Slovensku čelí najhlbšiemu prepadu, výstavba budov zaostáva;V dvojcifernom poklese skončili všetky zložky stavebnej produkcie;Produkcia stavebných firiem v septembri dosiahla 672 miliónov eur, čo je po prepočte do stálych cien medziročný pokles až o 17,5 percenta. Ide o najhlbší prepad v rámci mesačných výsledkov od októbra 2020. Spomalenie vykazuje stavebný sektor už od decembra minulého roku s výnimkou apríla tohto roka. V porovnaní s augustom sa stavebná produkcia znížila o 3,9 percenta. V dvojcifernom poklese skončili všetky zložky stavebnej produkcie. Domáca nová výstavba sa prepadla o 15,5 percenta, opravy a údržba o 12,8 percenta, najmenšia zložka - ostatné práce o vyše štvrtinu. Stavebná produkcia realizovaná v SR tvorila viac ako 89 percent celkového objemu stavebníctva. V členení podľa typu stavieb podielovo významnejšia výstavba budov medziročne zaostávala o 13,1 percenta, práce na inžinierskych stavbách, kam patrí aj výstavba diaľnic, boli nižšie až o 18,6 percenta. Až tretinový prepad svojej produkcie vykázali stavebné firmy pôsobiace v zahraničí. Ich podiel na celkovej produkcii tvoril 11 percent. V súhrne za deväť mesiacov roka 2024 hodnota stavebnej produkcie prevýšila 5,1 miliardy eur, čo bolo medziročne menej o 7,2 percenta. Spomalili všetky jej zložky, dominantná nová výstava o 8,7 percenta a opravy a údržba o 3,3 percenta. Z hľadiska výrobného zamerania výstavba budov poklesla o 4,8 percenta a práce na inžinierskych stavbách o 13,3 percenta. Zaostávali aj práce slovenských firiem realizované v zahraničí, a to o 3,1 percenta.;#stavebníctvo, #Slovensko, #Štatistický úrad SR
Trend;Slovenské hotely a penzióny prichádzajú o hostí, regióny mimo Bratislavy hlásia výrazný úbytok;Septembrový výsledok bol ovplyvnený najmä medziročným úbytkom domácich hostí. Ich počet sa oproti minulému roku znížil o viac ako deväť percent;V hoteloch, penziónoch, kúpeľoch a ďalších ubytovacích zariadeniach na Slovensku strávilo v septembri 2024 aspoň jednu noc 504-tisíc osôb. Bolo to o 8,3 percenta, teda o 46-tisíc osôb menej než v rovnakom období minulého roka. Ubytovatelia zaznamenali menej hostí ako vlani len dvakrát v tomto roku, a to v apríli a septembri, informoval v pondelok Štatistický úrad. V porovnaní s turisticky najúspešnejším septembrom 2019 mali ubytovatelia výrazne menej hostí, chýbalo ešte 13,6 percenta (79-tisíc) osôb. Hostia v zariadeniach cestovného ruchu strávili viac ako 1,2 milióna nocí, čo bolo o 10,2 percenta menej ako pred rokom. Priemerná doba pobytu bola 2,4 noci. Septembrový výsledok bol ovplyvnený najmä medziročným úbytkom domácich hostí. Ich počet sa oproti minulému roku znížil o viac ako deväť percent, a bol nižší ako v predošlých troch rokoch a výrazne zaostával aj za rekordným septembrom 2019. Domáci návštevníci tvorili takmer dve tretiny ubytovaných, teda 314-tisíc osôb. Zahraničná návštevnosť počas deviateho mesiaca tiež klesala, medziročne o takmer osem percent na 189-tisíc osôb. Oproti rekordným hodnotám zo septembra 2019 chýbala pätina cudzincov. Z regionálneho hľadiska boli počty návštevníkov v siedmich z ôsmich krajov Slovenska medziročne nižšie v rozmedzí od štyroch percent v Košickom kraji až do 13 percent v Nitrianskom a Trnavskom kraji. Výnimkou bol jedine Bratislavský kraj, kde počty hostí mierne vzrástli o 1,3 percenta. V porovnaní s predcovidovým septembrom 2019 návštevnosť vo všetkých krajoch zaostávala, najviac v Nitrianskom kraji (o 22 percent) a najmenej v Košickom kraji (o päť percent). Najnavštevovanejším regiónom bol v septembri Bratislavský kraj, v ktorom prenocovalo vyše 127-tisíc hostí. Je to jediný kraj v SR, kde majú cudzinci dlhodobo prevahu. Celkovo sa v tomto kraji ubytovalo takmer 41 percent percent cudzincov, ktorí v septembri strávili na Slovensku aspoň jednu noc. Je to zároveň jediný kraj, ktorý v septembri dokázal prilákať medziročne viac domácich turistov. V rebríčku návštevnosti regiónov nasledovali Žilinský kraj s takmer 102-tisíc návštevníkmi, Prešovský kraj (takmer 92-tisíc hostí) a Banskobystrický kraj (takmer 53-tisíc návštevníkov). Tieto tri regióny dokázali prilákať takmer polovicu (49 percent) všetkých ubytovaných hostí v krajine. Od začiatku roka sa v zariadeniach cestovného ruchu ubytovalo spolu takmer 4,6 milióna hostí. Išlo o medziročný nárast takmer o dve percentá. Rast počtu cudzincov, ako aj domácich návštevníkov bol porovnateľný (do dvoch percent). V treťom štvrťroku dosiahli ubytovacie zariadenia tržby takmer 199 miliónov eur bez dane z pridanej hodnoty, čo je viac ako tri percentá medziročný nárast. Prevažnú časť, vyše 60 percent, vygenerovali domáci návštevníci. Spomedzi regiónov najvyššie tržby boli dosiahnuté v Žilinskom, Prešovskom a Bratislavskom kraji. Tieto tri kraje tvorili skoro dve tretiny z tržieb v SR. V súhrne v tretom štvrťroku poskytovalo ubytovacie služby na Slovensku celkovo 4 981 ubytovacích zariadení. Návštevníkom bolo k dispozícii 76-tisíc izieb a takmer 223-tisíc lôžok (vrátane kempingových miest). Čisté využitie stálych lôžok dosiahlo 35,7 percenta, využitie izieb 39 percent. V priemere v jednom dni bolo k dispozícii 69-tisíc izieb a 163-tisíc stálych lôžok.;#turizmus, #Štatistický úrad SR, #Slovensko, #cestovný ruch, #tržby
Trend;Slovenský priemysel je v zelených číslach, kovovýroba ale poukazuje na slabiny;Septembrový rast podporila najmä oživená výroba automobilov a zvýšená produkcia súvisiaca s energetikou;Priemyselná produkcia v septembri dosiahla medziročný nárast o dva a pol percenta. Tempo rastu sa zrýchlilo napriek tomu, že viac odvetví priemyslu vykázalo pokles než nárast. Z celkovo 15 sledovaných odvetví dosiahlo medziročne vyšší výkon len šesť, avšak ich prínos k celkovému rastu produkcie bol výrazne vyšší než odvetví s klesajúcim výkonom. Slovenský priemysel sa drží v kladných číslach už tretí mesiac po sebe. Septembrový rast podporila najmä oživená výroba automobilov a zvýšená produkcia súvisiaca s energetikou. Naopak, najvýznamnejšie spomalenie sa prejavilo vo výrobe kovov. Najvýznamnejší vplyv na septembrový rast priemyselnej produkcie mala oživená výroba dopravných prostriedkov, ktorá vykázala medziročný nárast o 11,3 percenta. Toto kľúčové odvetvie slovenského priemyslu zaznamenalo medziročne vyšší výkon len štvrtýkrát v tomto roku, pričom septembrový nárast bol druhý najvyšší v roku 2024. Spomedzi odvetví, ktoré spomaľovaním výkonu brzdili rast priemyslu, najvýznamnejší vplyv mal takmer 12-percentný pokles výkonu vo výrobe kovov. K pozitívnemu vývoju priemyslu v septembri dopomohol aj silný, takmer 21-percentný nárast v dodávke elektriny plynu, pary a studeného vzduchu a v ostatnej výrobe a oprave strojov. Udržanie priemyslu v plusových hodnotách podporil aj vyše 11-percentný rast vo výrobe potravín. Medzimesačne, oproti augustu, sa po zohľadnení sezónnych vplyvov priemyselná produkcia zvýšila o 1,3 percenta. Za prvých deväť mesiacov tohto roka priemyselná produkcia medziročne poklesla o jedno percento. Nižší výkon ako v rovnakom období minulého roka malo osem z celkovo 15 sledovaných odvetví. Z priemyselných odvetví, ktoré sa najviac podieľali na celkovom poklese produkcie, bolo najvýznamnejšie zníženie vo výrobe kovov o necelých šesť percent a pokles o viac ako desať percent vo výrobe strojov a zariadení. Vyššiemu prepadu zabránil kumulatívny, vyše deväťpercentný rast vo výrobe potravín a takmer osempercentné navýšenie vo výrobe elektrických zariadení. Kľúčová výroba dopravných prostriedkov v prvých deviatich mesiacoch prekročila výkon minulého roka o jedno percento.;#priemysel, #Slovensko, #Štatistický úrad SR
Trend;Tržby v maloobchode na Slovensku rastú, zásielkový predaj prekonáva očakávania;Medziročne vyššie tržby v stálych cenách malo až sedem z deviatich zložiek maloobchodu;Tržby v maloobchode rástli v septembri 2024 rýchlejším tempom a medziročne sa zvýšili o 4,3 percenta. Ich rast bol však stále ovplyvnený nízkou porovnávacou základňou v minulom roku, keď prepočet do stálych cien ovplyvňovala vysoká inflácia. Tržby v septembri medzimesačne vzrástli v maloobchode o jedno percento. Medziročne vyššie tržby v stálych cenách malo až sedem z deviatich zložiek maloobchodu. Pozitívny výsledok celého odvetvia najvýraznejšie podporil zásielkový predaj (predaj mimo predajní, stánkov a trhov) s viac ako tretinovým medziročným nárastom tržieb. Tržby navýšili aj podielovo najvýznamnejšie hyper- a supermarkety (nešpecializované predajne) o 6,1 percenta, darilo sa im najlepšie od začiatku roka. Priaznivý výsledok zaznamenali aj špecializované predajne, napr. obuvi, textilu, drogérie či lekárne (špecializovaný predaj ostatného tovaru) s rastom tržieb o 4,4 percenta. Z podielovo menších zložiek dvojciferne narástli tržby špecializovanému predaju potravín, nápojov a tabaku a tiež najmenšej zložke predaju v stánkoch a trhoch. Naopak, v porovnaní s minulým rokom pokles tržieb naďalej evidoval predaj pohonných látok. Tržby klesli o päť percent aj špecializovaným predajniam tovaru pre kultúru a rekreáciu (kníhkupectvá, športové potreby, hračkárstva). Tržby po sezónnom očistení v septembri medzimesačne rástli vo veľkoobchode o 3,7 percenta a v maloobchode o jedno percento. Poklesli v predaji a oprave motorových vozidiel o 0,7 percenta, v ubytovaní až o 18,4 percenta a v činnostiach reštaurácií a pohostinstiev o 2,1 percenta. V súhrne za deväť mesiacov roka 2024 tržby medziročne rástli v maloobchode o 3,7 percenta a v ubytovaní o 2,1 percenta. Pokles tržieb zaznamenal predaj a oprava motorových vozidiel o 0,8 percenta, veľkoobchod o 2,3 percenta a činnosti reštaurácií a pohostinstiev o 0,3 percenta.;#cestovný ruch, #Slovensko, #tržby, #Štatistický úrad SR
Trend;Inflácia na Slovensku naberá na sile, služby zdražujú rýchlejšie než tovar;Priemerná ročná miera harmonizovanej inflácie dosiahla hodnotu 3,3 percenta;Inflácia na Slovensku podľa jednotnej európskej metodiky v marci medziročne mierne zvýšila tempo svojho rastu. V medziročnom porovnaní stúpla o 4,2 percenta, v medzimesačnom o 0,3 percenta, informoval Štatistický úrad. Priemerná ročná miera harmonizovanej inflácie za posledných 12 mesiacov (od apríla 2024 do marca 2025 vrátane) dosiahla hodnotu 3,3 percenta. Medziročná harmonizovaná inflácia v SR bola mierne vyššia ako hodnota zaznamenaná v rámci národnej metodiky, zverejnená 15. apríla v štatistickom produkte Inflácia - indexy spotrebiteľských cien v marci 2025. V rámci medzimesačného vývoja sa ceny zvýšili v desiatich z 12-tich odborov, najväčší vplyv mal rast cien v odbore reštaurácie a hotely o 1,4 percenta. Pokles cien v porovnaní s februárom zaznamenal odbor potraviny s nealko nápojmi aj odbor doprava. V medziročnom porovnaní ceny vzrástli vo všetkých 12-tich odboroch, a to od 1,1 percenta v odbore doprava do 10,6 percenta v odbore vzdelávanie.;#inflácia, #Slovensko, #Štatistický úrad SR
Trend;Slovenský priemysel chytil druhý dych, rast tržieb sa zrýchlil aj v službách;Výsledok potiahli najmä príjmy z počítačových, elektronických a optických výrobkov;Vo všetkých piatich mesačne sledovaných odvetviach ekonomiky vo februári tržby medziročne vzrástli. Kľúčový priemysel zaznamenal výraznejšie navýšenie tržieb nad šesť percent. Naďalej sa darilo aj stavebníctvu, tržby mu vzrástli dvojciferne, informoval Štatistický úrad. V priemysle vzrástli tržby podnikov medziročne o 6,7 percenta (v stálych cenách). Spomedzi 16-tich sledovaných priemyselných odvetví medziročný rast zaznamenalo 12. Najvýznamnejší vplyv mal dvojciferný rast tržieb vo výrobe dopravných prostriedkov o 11 percent a vo výrobe počítačových, elektronických a optických výrobkov o 42 percent. Tržby vo vybraných trhových službách stúpli o päť percent. V podnikoch dopravy a skladovania boli tržby vyššie o 2,7 percenta, v odvetví informácie a komunikácia o 1,3 percenta. Výrazný rast dosiahli tržby v stavebných podnikoch, zvýšili sa o 17,7 percenta. Rast evidovali tretí mesiac po sebe. V medzimesačnom porovnaní, po očistení od sezónnych vplyvov, vzrástli tržby v štyroch z piatich odvetví. Najvýraznejší rast dosiahol priemysel o 6,7 percenta a stavebníctvo o 1,9 percenta. Vo vybraných trhových službách sa tržby zvýšili o 1,2 percenta a v informačných a komunikačných činnostiach o 0,7 percenta. Klesli iba v podnikoch dopravy a skladovania, a to o 0,7 percenta.;#Slovensko, #tržby, #Štatistický úrad SR
Trend;Slovenský priemysel brzdí kovovýroba, rast áut nestačí vyvážiť pokles;Za prvé dva mesiace klesla priemyselná produkcia medziročne o 3,2 percenta;Priemyselná produkcia Slovenska vo februári medziročne klesla o 1,3 percenta. Medzimesačne po zohľadnení sezónnych vplyvov sa priemyselná produkcia zvýšila o 5,2 percenta, informoval Štatistický úrad. Priemysel mal nižší výkon ako pred rokom aj v druhom mesiaci tohto roka, no tempo oslabovania sa citeľne zmiernilo z januárových -5,1 percenta. Dynamický rast vo vybraných kľúčových odvetviach priemyslu aj naďalej tlmili výrazné poklesy v iných dôležitých štruktúrach priemyslu. Celkovo z 15-tich sledovaných odvetví zaznamenalo medziročne nižší výkon osem. Najpodstatnejší vplyv na priemyselnú produkciu mal vo februári tohto roka 12-percentný rast v kľúčovej výrobe dopravných prostriedkov. Dvojciferný medziročný rast výroby áut sa udržal už druhý mesiac po sebe. Na druhej až piatej priečke z hľadiska celkového významu boli odvetvia, ktoré slovenský priemysel brzdili. Druhý najvýznamnejší vplyv na výsledok mal vyše 14-percentný prepad vo výrobe kovov. Trend pokračoval už siedmy mesiac. Významný vplyv mal tiež vyše 12-percentný pokles vo výrobe strojov a zariadení a viac ako 14-percentný prepad vo výrobe elektrických zariadení. Negatívne celkovú priemyselnú produkciu ovplyvnil aj vyše 7-percentný pokles v dodávke elektriny, plynu, pary a studeného vzduchu. Odvetvie, ktoré takmer celý minulý rok ťahalo slovenský priemysel do plusových hodnôt, vykázalo medziročne nižší výkon aj druhý mesiac v roku. V súhrne za prvé dva mesiace roka 2025 klesla priemyselná produkcia medziročne o 3,2 percenta. Nižší výkon ako v rovnakom období minulého roka vykázalo 7 z celkovo 15-tich sledovaných odvetví (špeciálnych priemyselných zoskupení). Najvýznamnejšie výsledok ovplyvňoval viac ako 15-percentný prepad vo výrobe kovov. Výraznejšiemu prepadu celého priemyslu zabránil takmer 12-percentný rast vo výrobe dopravných prostriedkov.;#priemysel, #Slovensko, #Štatistický úrad SR
Trend;Plasty, voda a elektrina zdraželi. Ceny priemyselných výrobcov sa medziročne zvýšili;Pokles cien výroby koksu a ropných produktov tlmil celkový výsledok;Ceny priemyselných výrobcov pre tuzemský trh boli v marci medziročne vyššie o 2,6 percenta. Vyššie ceny si udržalo až 12 zo 16-tich sledovaných odvetví priemyslu, informoval Štatistický úrad. K nárastu cien prispela druhý mesiac rastúca dodávka elektriny o 4,2 percenta. V trende zdražovania pokračovala aj dodávka vody o 3,7 percenta. Ceny sa zvýšili najvýraznejšie vo výrobe z gumy a plastu o 5,1 percenta, vo výrobe dopravných prostriedkov o 3,6 percenta a potravín, nápojov a tabaku o 2,2 percenta. Tlmiaci účinok na celkový výsledok mal pokles cien výroby koksu a ropných výrobkov o 11,6 percenta a kovov o 1,6 percenta. V súhrne za prvé tri mesiace tohto roka boli tuzemské výrobné ceny v priemysle vyššie o 0,8 percenta, v medzimesačnom porovnaní klesli iba nepatrne. Ceny priemyselných výrobcov pre export zaznamenali v marci medziročne nárast o jedno percento, medzimesačne o 0,7 percenta. V súhrne za tri mesiace roka 2025 boli ceny priemyselných výrobcov pre export vyššie ako pred rokom o 0,9 percenta;#priemysel, #Slovensko, #Štatistický úrad SR
Trend;Priemerná mzda síce rastie, no mnohí Slováci z nej veľa nemajú;Slovenský pracovný trh priniesol zmiešaný obraz;Tempo rastu miezd sa vo februári znížilo a v štyroch z desiatich mesačne sledovaných odvetví dokonca rast miezd zaostal za rastom cien. Tempo dosahovalo od 1,9 percenta v predaji a oprave motorových vozidiel do 12,8 percenta v informáciách a komunikácii, informoval Štatistický úrad. Reálna mzda (po očistení o vplyv inflácie) sa zvýšila najviac, až o 8,7 percenta v informáciách a komunikácii, kde dosiahla 2 619 eur. Najmenej, len o jedno percento v priemysle na úroveň 1 578 eur. Vyšší reálny rast od štyroch do piatich percent zaznamenali štatistici v ubytovaní a aj v reštauráciách s pohostinstvami. V týchto odvetviach je však mzda nízka, keď v ubytovaní dosiahla 1 205 eur a v reštauráciách 802 eur. Nižšie reálne mzdy ako pred rokom, od 0,7 do 1,8 percenta, mali v doprave, vrátane skladovania, tiež vo vybraných trhových službách, rovnako aj vo veľkoobchode či v predaji a oprave vozidiel. V prvých dvoch mesiacoch medziročne rástli nominálne mzdy vo všetkých desiatich mesačne sledovaných odvetviach, avšak reálne mzdy boli vyššie len v deviatich z nich. Reálny rast sa pohyboval v rozpätí od 0,6 percenta vo veľkoobchode do 5,5 percenta v informáciách a komunikácii. Pokles o 0,6 percenta zaznamenali vybrané trhové služby.;#mzdy, #Slovensko, #Štatistický úrad SR, #Platy
Trend;Slovenskí pumpári vymenili cenníky, nafta a benzín zlacneli;Cena prémiového benzínu dosiahla hodnotu 1,681 eura za liter;Spotrebiteľské ceny pohonných látok počas 17. týždňa medzitýždenne klesli. Benzín 95, 98 a motorová nafta sa predávali za najlepšie ceny od začiatku októbra 2024. Cena prémiového benzínu a prémiovej nafty bola najnižšia v aktuálnom roku, informoval Štatistický úrad. Cena prémiového benzínu (s oktánovým číslom 98 - 100) dosiahla hodnotu 1,681 eura za liter, medzitýždenne klesla o jeden cent. Cena benzínu 98 bola 1,691 eura a benzín 95 sa predával za 1,482 eura. Benzínom 95 a 98 klesla cena oproti predchádzajúcemu týždňu o pár desatín centa za liter. Prémiová motorová nafta stála 1,606 eura za liter a cena klasickej motorovej nafty dosiahla úroveň 1,410 eura za liter. Oproti predošlému týždňu ich ceny klesli o takmer jeden cent. Ceny týchto pohonných látok boli naďalej nižšie ako pred rokom, benzín 95 o 10,7 percenta, benzín 98 o 9,9 percenta a motorová nafta o 8,5 percenta. Podobne klesli medzitýždenne aj ceny plynov. Skvapalnený zemný plyn (LNG) zlacnel o takmer dva centy na 1,662 eura za kilogram. Cena skvapalneného ropného plynu (LPG) bola 0,729 eura za liter, oproti predchádzajúcemu týždňu klesla o dve desatiny centa. Stlačený zemný plyn (CNG) sa predával za nezmenených 1,662 eura za kilogram. V medziročnom porovnaní bola cena LNG vyššia o 10,4 percenta, LPG o 4,7 percenta a CNG o 3,9 percenta.;#benzín, #nafta, #Slovensko, #Štatistický úrad SR
Trend;Aktivita v priemysle môže pokračovať vo výraznejšom raste, zdôraznil odborník;Automobilky ťahajú výrobu nahor, jarné mesiace prinášajú sezónny impulz;Aktivita v priemysle môže, vzhľadom na „colné prímerie EÚ - USA“, pokračovať vo výraznejšom raste, ako sa pôvodne očakávalo. Sezónne sú taktiež najväčšie objemy výroby práve na jar a jeseň, uviedol analytik Tomáš Boháček. „Rast ťahal najmä dopyt po automobiloch, a to z dvoch hlavných dôvodov – vyšší záujem na zahraničných trhoch a snaha predzásobiť americký trh pre obavy z colnej prirážky,“ spresnil. Štatistický úrad informoval, že hodnota nových objednávok v priemysle vo februári medziročne stúpla o 6,5 percenta a dosiahla objem 5,85 miliardy eur. Je to najrýchlejšie tempo rastu od októbra 2023. Po zohľadnení sezónnych vplyvov sa nové objednávky v priemysle vo februári oproti januáru zvýšili o 3,3 percenta.;#obchodná vojna, #clo, #Štatistický úrad SR
Trend;Ceny agrovýrobkov pokračujú v raste, zemiaky a zelenina ale zlacneli;Spomedzi rastlinných výrobkov dvojciferný rast nad desať percent evidovali obilniny;Ceny poľnohospodárskych výrobkov počas marca evidovali medziročný rast o 7,5 percenta. Zdraženie zaznamenali rastlinné výrobky (o 9,3 percenta) aj živočíšne výrobky (o 6,4 percenta), informoval Štatistický úrad. Spomedzi rastlinných výrobkov dvojciferný rast nad desať percent evidovali obilniny (o 17,4 percenta), strukoviny (o 22,7 percenta) a tiež olejnaté semená a plody (o 18 percent). Naopak, medziročný pokles zaznamenali zemiaky (o 6,1 percenta), rastliny používané na výrobu cukru (o 8,4 percenta) a zelenina (o 12,9 percenta). Spomedzi živočíšnych výrobkov zotrval u výrobcov medziročne dynamickejší rast pri slepačích vajciach (o 19,8 percenta) a kravskom surovom mlieku (o 10,1 percenta). Pokles cien zaznamenali jatočné ovce a jahňatá (o 0,9 percenta), jatočné ošípané (o jedno percento) a jatočná hydina (o 1,9 percenta). Výrazný pokles oproti marcu minulého roka zaznamenala aj surová ovčia vlna (o 40 percent). Výrobné ceny poľnohospodárskych výrobkov v súhrne za prvé tri mesiace stúpli o 7,4 percenta.;#Slovensko, #Štatistický úrad SR, #poľnohospodárstvo, #potraviny, #priemysel
Trend;Benzíny na slovenských pumpách zdraželi, cena nafty sa takmer nezmenila;Plyny zaznamenali rôzne cenové skoky;Spotrebiteľské ceny benzínov počas 13. týždňa vzrástli, a to najmä pri prémiových benzínoch s vyšším oktánovým číslom, cena nafty sa mierne znížila o desatinu centa. V porovnaní s predchádzajúcim týždňom mierne poklesla aj cena skvapalneného ropného plynu (LPG) a tiež stlačeného zemného plynu (CNG). Cena skvapalneného zemného plynu (LNG) sa, naopak, zvýšila, informoval Štatistický úrad. Najčastejšie používaný 95-oktánový benzín zdražel o 1,4 centa na 1,520 eura za liter, ešte výraznejšie, o dva centy na liter sa zvýšila cena 98-oktánového benzínu, a to na 1,736 eura za liter. Motorová nafta po symbolickom zlacnení o 0,1 centa stála v priemere 1,479 eura za liter. Plyny zaznamenali rôzne cenové skoky. LNG medzitýždňovo zdražel o 3,7 centa na 1,812 eura za kilogram. Ceny ostatných plynov nepatrne poklesli, CNG o 1,2 centa na 1,651 eura za kilogram a LPG o 0,4 centa na 0,769 eura za liter. Ekologický plyn bioLNG sa počas 13. týždňa predával za 2,111 eura za kilogram, takmer o 35 centov menej ako pred týždňom. Cena vodíka bola na úrovni 21,60 eura za kilogram a cena elektrickej energie slúžiacej na nabíjanie elektromobilov mala hodnotu 0,41 eura za jednu kilowatthodinu (pri nabíjaní striedavým prúdom). Spotrebiteľské ceny sledovaných palív v 13. týždni ostali medziročne lacnejšie. Cena bola nižšia pri 95-oktánovom benzíne o 8,2 percenta, pri 98-oktánovom benzíne o 7,3 percenta a pri motorovej nafte o 5,8 percenta. Priemerné ceny plynov boli medziročne vyššie, a to LNG o 24,4 percenta, LPG o 9,4 percenta a CNG o 3,1 percenta. Cena ekologického plynu bioLNG bola oproti minulému roku nižšia o 14,5 percenta.;#ceny pohonných hmôt, #Slovensko, #Štatistický úrad SR
Trend;Na Slovensku opäť rastú ceny priemyselných výrobcov;Zdražovanie sa najviac prejavilo v energetike;Ceny priemyselných výrobcov pre tuzemský trh boli vo februári  medziročne vyššie o 2,4 percenta, čo bol prvý nárast cien v segmente po 13-tich mesiacoch poklesov. Poľnohospodári predávali produkty z výroby za ceny medziročne vyššie o sedem percent, informoval Štatistický úrad. Celkovo zo 16-tich odvetví priemyslu sa zvýšenie cien prejavilo až v dvanástich. Najvýznamnejší vplyv mal rast cien v energetike o 4,2 percenta, jej výrobné ceny stúpli prvý raz od decembra 2023. Mierne zdražovanie sa prejavilo aj vo výrobe dopravných prostriedkov, medziročne o 4,4 percenta. Na celkový výsledok mal vplyv aj pretrvávajúci rast cien výrobcov z gumy a plastu okolo hranice päť percent. Naopak, ceny boli medziročne nižšie napríklad vo výrobe ropných výrobkov o 8,1 percenta. V súhrne za dva mesiace roka 2025 boli tuzemské výrobné ceny v priemysle nižšie o 0,1 percenta. Ceny exportných priemyselných výrobcov vo februári zaznamenali medziročne nárast o 0,4 percenta, medzimesačne klesli o 1,1 percenta. V súhrne za dva mesiace roka 2025 boli vývozné ceny priemyselných výrobcov vyššie ako pred rokom o 0,9 percenta. Ceny poľnohospodárskych produktov počas druhého mesiaca evidovali medziročný rast o sedem percent. Dynamickejší rast v porovnaní s vlaňajším februárom zaznamenali rastlinné (+9,6 percenta) aj živočíšne výrobky (+4,9 percenta). Z rastlinných dvojciferný rast nad desať percent evidovali obilniny, strukoviny, olejnaté semená a plody. Spomedzi živočíšnych výrobkov boli u producentov medziročne drahšie najmä ovce a jahňatá, aktuálne vo februári sa predávali o 24 percent drahšie ako pred rokom. Dynamickejší rast zotrval aj pri slepačích vajciach (+12 percent) a kravskom surovom mlieku (+8 percent). Výrobné ceny poľnohospodárskych výrobkov v súhrne za dva mesiace vzrástli v priemere o 7,3 percenta. Stúpli aj ceny stavebných prác. Vo februári boli medziročne vyššie o 2,9 percenta a v súhrne za dva mesiace narástli o 3,1 percenta. Ceny stavebných materiálov boli v druhom mesiaci medziročne vyššie o 1,9 percenta a v súhrne od začiatku roka vykázali rast o 1,9 percenta.;#priemysel, #Slovensko, #Štatistický úrad SR, #zdražovanie
Trend;Chudoba na Slovensku opäť stúpla, najviac ohrozené sú neúplné rodiny;Situácia sa zhoršila medziročne v piatich z ôsmich regiónov Slovenska;Chudoba ohrozovala vlani 980-tisíc Slovákov, teda 18,3 percenta obyvateľov. Podiel aj počet ohrozených nedostatkom alebo sociálnym vylúčením medziročne stúpol o 37-tisíc osôb s tým, že nárast bol viditeľný už štvrtý rok po sebe. V medziročnom porovnaní sa zlepšila situácia v dvoch z ôsmich krajov a tiež vo viacdetných aj jednorodičovských domácnostiach, informoval Štatistický úrad. „Prírastky počtu dotknutých ľudí, ako aj miery rizika chudoby alebo sociálneho vylúčenia však minulý rok boli najnižšie, nárast chudoby spomaľoval,“ priblížil úrad. Najvyššia miera chudoby bola v Prešovskom kraji, kde dosiahla 28 percent. Nad úrovňou 20 percent boli aj Banskobystrický a Košický kraj. Naopak, najnižší podiel obyvateľov zasiahnutých chudobou má dlhodobo Bratislavský kraj, kde to bolo vlani 8,6 percenta. Ďalej nasledovali Trnavský kraj s 12,1 percenta a Žilinský kraj s 13,7 percenta ľudí ohrozených chudobou. Počas minulého roka sa situácia zhoršila medziročne v piatich z ôsmich regiónov Slovenska, najvýraznejšie v Nitrianskom a Trenčianskom. Podiel ľudí ohrozených chudobou v Nitrianskom kraji stúpol za rok o viac ako tri percentuálne body a dostal sa nad úroveň 19 percent. Zlepšenie zaznamenali štatistici v dvoch regiónoch, dynamickejšie v Bratislavskom a mierne v Žilinskom kraji. V Banskobystrickom kraji zostal stav takmer nezmenený. Najviac boli ohrozené neúplné rodiny s deťmi, teda jednorodičia, spomedzi ktorých čelilo vlani chudobe 37,8 percenta ľudí. Medziročne ide o zlepšenie o 8,6 percenta. Ďalej boli ohrozené úplné domácnosti s vyšším počtom detí, čiže domácnosti dvoch dospelých s tromi či viacerými deťmi. Takmer 33 percent ľudí žijúcich v takomto type domácnosti zasiahol niektorý z troch prejavov chudoby, prípadne ich kombinácia. V domácnostiach bez detí boli tiež ohrozené jednočlenné domácnosti žien vo veku 65 a viac rokov, s podielom 30,3 percenta. „Spomedzi troch zisťovaných dimenzií chudoby alebo sociálneho vylúčenia na Slovensku bolo najviac ľudí ohrozených takzvanou príjmovou chudobou. Žijú v domácnostiach s nižšími príjmami, ako je každoročne prepočítaná národná hranica chudoby. V roku 2024 bola pre jednočlennú domácnosť stanovená na 6 103 eur na rok, teda 509 eur na mesiac. Pod hranicou príjmovej chudoby žilo 14,5 percenta osôb, približne 778-tisíc obyvateľov SR,“ dodal Štatistický úrad. Druhý rozmer chudoby v podobe závažnej materiálnej a sociálnej deprivácie vlani zasiahol 7,6 percenta ľudí, čo predstavuje 408-tisíc osôb. Išlo o počty, respektíve podiely ľudí v domácnostiach, ktoré čelia aspoň siedmim z 13-tich zisťovaných materiálnych nedostatkov.;#chudoba, #Slovensko, #Štatistický úrad SR
Trend;Slovenský priemysel si polepšil, no časť odvetví zostáva v mínuse;Medziročný rast sa prejavil len v štyroch sledovaných odvetviach priemyslu;Hodnota nových objednávok v priemysle v januári medziročne vzrástla o 4,3 percenta a dosiahla objem 5,19 miliardy eur. Po zohľadnení sezónnych vplyvov sa nové objednávky v priemysle v januári oproti vlaňajšiemu decembru zvýšili o 6,1 percenta, informoval Štatistický úrad. Medziročný rast sa v januári prejavil len v štyroch z dvanástich mesačne sledovaných odvetví priemyslu. Objednávky medziročne stúpli v produkcii počítačových, elektronických a optických výrobkov, výrobe motorových vozidiel, návesov a prívesov a vo výrobe chemikálií a chemických produktov. Naopak, objednávky medziročne klesli najmä vo výrobe odevov, elektrických zariadení a v produkcii a spracovaní kovov.;#priemysel, #Slovensko, #Štatistický úrad SR
Trend;Inflácia na Slovensku spomalila len mierne, zdraželi potraviny aj nápoje;Rast cien zasahuje takmer všetky sektory ekonomiky;Medziročná inflácia meraná jednotnou európskou metodikou (HICP) sa na Slovensku vo februári mierne spomalila na 4,1 percenta z januárových 4,2 percenta. Bola však vyššia ako meraná národnou metodikou (CPI), ktorá vo februári dosiahla 3,8 percenta, informoval Štatistický úrad. V medzimesačnom porovnaní ceny merané HICP vo februári stúpli o 0,4 percenta. „V rámci medzimesačného vývoja sa ceny zvýšili v 10-tich z 12-tich odborov. Najvýznamnejší vplyv mal rast cien potravín a nealko nápojov o 0,4 percenta. V medziročnom porovnaní sa ceny zvýšili vo všetkých 12-tich odboroch, a to od 2,6 percenta v doprave do 9,7 percenta v odbore vzdelávanie,“ priblížili štatistici. Priemerná ročná miera harmonizovanej inflácie za uplynulých 12 mesiacov, teda od vlaňajšieho marca do februára, dosiahla 3,2 percenta. Ide o významný ukazovateľ cenovej stability v krajine a je jedným zo štyroch tzv. maastrichtských kritérií pre vstup a členstvo v eurozóne, poukázal úrad.;#inflácia, #Slovensko, #Štatistický úrad SR
Trend;Slovensko zaznamenalo plošný rast miezd, najviac si polepšil automobilový sektor;Zamestnanosť bola na začiatku roka vyššia v štyroch z desiatich sledovaných odvetví;Priemerná nominálna mesačná mzda v januári medziročne rástla vo všetkých desiatich mesačne sledovaných odvetviach. Tempo rastu dosahovalo od 4,2 percenta vo vybraných trhových službách do 13,4 percenta v predaji a oprave motorových vozidiel, informoval Štatistický úrad. Reálny rast (po očistení o vplyv inflácie) sa pohyboval v rozpätí od 0,3 percenta vo vybraných trhových službách do 9,1 percenta v predaji a oprave motorových vozidiel. Vyšší reálny rast v intervale od 4,4 percenta do 5,6 percenta sa prejavil celkovo v štyroch odvetviach - v stavebníctve, ubytovaní, v maloobchode, ako aj v reštauráciách s pohostinstvami. Zamestnanosť bola na začiatku roka medziročne vyššia v štyroch z desiatich mesačne sledovaných odvetví, v šiestich sa znížila. Vývoj počtu zamestnaných osôb sa pohyboval od -3,7 percenta v predaji a oprave vozidiel do +2,3 percenta v ubytovaní.;#Štatistický úrad SR, #Platy, #mzdy, #inflácia, #Slovensko
Trend;Slovensko vlani viac nakupovalo ako predávalo, dovoz prekonal očakávania;Nárast celkového importu ovplyvnilo širšie spektrum komodít;Bilancia zahraničného obchodu skončila v januári s deficitom takmer 394 miliónov eur, čo je medziročné zhoršenie o viac než 900 miliónov eur. Vývoz stúpol len mierne, informoval Štatistický úrad. Export sa v januári medziročne zvýšil o 1,2 percenta na 8,6 miliardy eur. Dovoz tovaru stúpol dynamickejšie, o 12,8 percenta na deväť miliárd eur. Bol to najvyšší rast od decembra 2022. Obchodná bilancia tak bola druhý raz za sebou pasívna. Nárast exportu zaznamenali štatistici pri deviatich z desiatich obchodovaných tried, napriek tomu dosiahol vývoz len mierny rast. Ovplyvnila ho najmä trieda minerálne palivá, pod ktorú patrí napríklad export elektrickej energie a ropných výrobkov. V januári zaznamenala medziročný nárast o 28,3 percenta. Vyššiemu zabránil 8-percentný pokles v triede trhové výrobky, kam patria produkty odvetví, ako sú spracovanie kovov, hutníctvo či gumárstvo. Export najobchodovanejšej triedy zahraničného obchodu stroje a prepravné zariadenia, kam patrí aj vývoz automobilov, zostal približne na rovnakej úrovni ako v januári 2024. Dovoz bol vyšší v ôsmich z desiatich tried. Na nárast celkového importu malo vplyv širšie spektrum komodít, predovšetkým však trieda stroje a prepravné zariadenia, kam patria aj súčiastky motorových vozidiel či smartfóny. Ich hodnota bola medziročne vyššia o 16,5 percenta. Aj v prvom mesiaci tohto roka bola najviac obchodovaná trieda v slovenskom zahraničnom obchode stroje a prepravné zariadenia, ktoré tvorili viac ako 59 percent celkového vývozu a viac ako 47 percent celkového dovozu. Do EÚ smerovalo takmer 79 percent hodnoty. Dovoz zo štátov bloku tvoril 61 percent. Vývoz do EÚ sa medziročne zvýšil o 0,6 percenta a dovoz o 12,3 percenta. Do nečlenských krajín EÚ export medziročne vzrástol o takmer štyri a dovoz z nich o skoro 14 percent. S členskými štátmi EÚ mala Slovenská republika prebytok januárovej obchodnej bilancie vo výške takmer 1,3 miliardy eur. Naopak, obchodovanie s krajinami mimo Európskej únie skončilo so schodkom takmer 1,7 miliardy eur. Vlani bolo saldo zahraničného obchodu podľa spresnených údajov aktívne vo výške 3,3 miliardy eur. V medziročnom porovnaní sa znížil vývoz o 1,7 percenta na 106,6 miliardy eur a dovoz sa znížil o 0,6 percenta na 103,3 miliardy eur. V roku 2023 skončila bilancia zahraničného obchodu s prebytkom v objeme 4,5 miliardy eur.;#zahraničný obchod, #Slovensko, #Štatistický úrad SR, #export
Trend;Motoristi tankujú lacnejší benzín. Nafta a väčšina plynov zdraželi;Cena 95-oktánového benzínu sa znížila o 1,4 centa;V deviatom týždni sa cenypohonných látokvyvíjali odlišne. Zatiaľ čo benzín zlacnel, motorová nafta zdražela. Zvýšenie cien zaznamenal aj skvapalnený ropný plyn (LPG) a stlačený zemný plyn (CNG). Skvapalnený zemný plyn (LNG), naopak, zlacnel, informoval Štatistický úrad. Cena 95-oktánového benzínu sa znížila o 1,4 centa na 1,573 eura za liter. O 0,6 centa klesla cena aj 98-oktánového benzínu, ktorý sa predával za 1,781 eura za liter. Cena nafty, naopak, vzrástla o 0,4 centa na 1,551 eura za liter. Plyny zaznamenali medzitýždňovo iba nevýrazné úpravy cien. LPG bol na hodnote 0,775 eura za liter, keď medzitýždňovo zdražel o jeden cent. Za CNG spotrebitelia zaplatili 1,662 eura za kilogram, jeho cena sa zvýšila iba minimálne, o desatinu centu. Kilogram skvapalneného zemného plynu sa predával za 1,750 eura, o 0,7 centu menej ako v predchádzajúcom týždni. Počas deviateho týždňa sa plyn bioLNG predával za 2,242 eura za kilogram, o 12 centov menej ako pred týždňom. Vodík bol na úrovni 21,6 eura za kilogram a cena elektrickej energie, slúžiacej na nabíjanie elektromobilov, bola na hodnote 0,41 eura za jednu kilowatthodinu (pri nabíjaní striedavým prúdom). Aktuálne ceny pohonných látok boli v medziročnom porovnaní nižšie, a to 95-oktánový benzín o 3,9 percenta, 98-oktánový benzín o 2,9 percenta a motorová nafta o 2,5 percenta. Cena plynu LNG bola oproti vlaňajším hodnotám vyššia o 15,1 percenta, LPG o 9,8 percenta a CNG o 3,7 percenta. Zlacnel iba ekologický plyn bioLNG, medziročne o 11,4 percenta.;#Slovensko, #Štatistický úrad SR, #nafta, #benzín, #ceny pohonných hmôt
Trend;Ceny pohonných látok na Slovensku nadpriemerne stúpli;Kým benzíny a nafta zdraželi, plyny zaznamenali rôzne cenové výkyvy;Spotrebiteľské ceny pohonných látok počas 14. týždňa medzitýždenne stúpli najmä pri benzínoch, keď boli dvojnásobné v porovnaní s priemerným tempom zdražovania za posledný rok. Stúpla aj cena motorovej nafty, medzitýždenne sa zvýšila najvýraznejšie od konca januára, informovalŠtatistický úrad SR. Počas prvého aprílového týždňa cena benzínu 95 dosiahla 1,55 eura za liter, medzitýždenne stúpla o tri centy. Prémiový benzín sa predával v priemere za 1,761 eura za liter, čo bolo o 2,9 centa viac ako v predchádzajúcom týždni. Cena benzínu 98 dosiahla 1,762 eura, medzitýždenne stúpla o 2,6 centa za liter. Motorová nafta sa predávala za 1,493 eura, čo predstavovalo nárast o 1,4 centa. Priemerná cena prémiovej nafty sa pohybovala okolo 1,695 eura za liter, zdražela o 0,6 centa. Plyny zaznamenali rôzne cenové výkyvy. Skvapalnený zemný plyn (LNG) medzitýždenne zlacnel o 5,8 centa na 1,754 eura za kilogram. Skvapalnený ropný plyn (LPG) zlacnel o 0,8 centa na 0,761 eura za liter. Stlačený zemný plyn (CNG) stál 1,661 eura, o jeden cent za kilogram viac ako minulý týždeň.;#benzín, #nafta, #ceny pohonných hmôt, #Slovensko
Trend;Slovenská ekonomika vlani rástla rýchlejšie, ukázala revízia;Revidovaný minuloročný objem hrubého domáceho produktu prekročil 104 miliárd eur;Slovenská ekonomika vlani rástla mierne rýchlejšie, ako naznačovali prvé dáta z marca. Rast hrubého domáceho produktu v stálych cenách dosiahol 2,1 percenta. Revidovaný minuloročný objem HDP prekročil 104,4 miliardy eur, čo bolo o 804 miliónov eur viac ako ukázala pôvodná hodnota, vyplýva z jarnej revízie HDP, ktorú zverejnilŠtatistický úrad SR. Revízia výraznejšie prepísala aj hodnotu rastu ekonomiky v roku 2023 na 2,2 percenta. Dosah revízie na vývoj ekonomiky v rokoch 2021 a 2022 bol iba kozmetický. Súhrnný dosah revízie za obdobie 2021 až 2024 predstavoval zmenu od nula do 0,8 percentuálneho bodu. Úpravy v jednotlivých štvrťrokoch vlaňajška sú dôsledkom výraznejších úprav základne z roku 2023. Výkony v jednotlivých štvrťrokoch 2023 boli po revízii dynamickejšie, čo prepísalo doteraz známe hodnoty rastu HDP od 0,6 do 0,9 percentuálneho bodu. Po revízii si HDP v roku 2023 udržal tempo rastu nad 2,5 percentami od druhého až do štvrtého kvartálu. Hodnoty HDP v jednotlivých minuloročných štvrťrokoch sa v druhom a treťom kvartáli zvýšili a poslednom znížili v porovnaní s doteraz známym stavom. Ekonomika vlani v druhom štvrťroku rástla o 2,1 percenta, v treťom o 1,4 percenta a vo štvrtom o 1,7 percenta.;#ekonomika, #Slovensko
Trend;Slováci opäť siahli hlbšie do vrecka. Inflácia sa vyšplhala na 15-mesačné maximum;Rast celkovej inflácie v marci najviac ovplyvnili drahšie potraviny a nealko nápoje;Inflácia v medziročnom porovnaní dosiahla v marci štyri percentá, najviac za 15 mesiacov, pričom tempo rastu sa mierne zrýchlilo. Medziročne vyššie ceny vykázalo všetkých 12 odborov – od 1,1 percenta v doprave do 10,6 percenta vo vzdelávaní, informovalŠtatistický úrad. Rast celkovej inflácie najviac ovplyvnili drahšie potraviny s nealko nápojmi, ktorých ceny boli medziročne vyššie o 3,2 percenta. Práve nealkoholické nápoje zdraželi o 15 percent, pričom dvojciferný rast evidovali ako minerálne vody a šťavy, tak káva, čaj a kakao. Výrazne drahšie boli aj oleje a tuky nad 13 percent, dvojciferný rast si udržali už deviaty mesiac po sebe. Vyššie ceny o štyri až sedem percent mali tiež mlieko, syry, vajcia, ovocie, cukor a cukrovinky. Naopak, lacnejšie do 2,6 percenta boli mäso a zelenina. K rastu inflácie naďalej prispievali najmä odbory s nižším podielom na výdavkoch. Išlo predovšetkým o zdražovanie v reštauráciách a hoteloch o 8,7 percenta. Významný vplyv mali aj vyššie ceny rozličných tovarov a služieb v priemere o takmer sedem percent, ovplyvnené drahšími kaderníckymi a skrášľovacími službami, ale aj finančnými službami či poistením. Infláciu zvyšovali aj rastúce ceny alkoholických nápojov a tabaku o 5,9 percenta. Vo váhovo najvýznamnejšom odbore bývania a energií vzrástli ceny o 2,4 percenta, tempo rastu bolo miernejšie. Dvojciferný medziročný rast zaznamenali ceny vody a zberu odpadu. Mierne poklesli ceny tepla.;#inflácia, #ekonomika, #Slovensko
Teraz.sk;ANALÝZA TÝŽDŇA: Ceny potravín na Slovensku by mohli do leta stúpať;Okrem domácich faktorov bude na ceny podľa názoru analytika vplývať aj vývoj cien potravín na finančnom trhu.;"Bratislava 1. marca (TASR) - Ceny potravín na Slovensku budú stúpať aj v prvom polroku 2025, do leta by sa mohli medziročne zvýšiť asi o 4 %. K rastu cien potravín môže prispieť od 1. apríla aj transakčná daň, tlmiť ich rast by naopak mala zavedená päťpercentná daň z pridanej hodnoty (DPH) na základné potraviny. Uviedli to pre TASR oslovení bankoví analytici, v súvislosti s dátami o januárovej inflácii, ktoré minulý týždeň zverejnil Štatistický úrad (ŠÚ) SR. ""V ďalších mesiacoch očakávame ďalší rast cien potravín, aj keď už nie taký silný ako v januári. Od februára do júna zvyknú potraviny u nás bežne v priemere zdražieť o nejakých 1,6 %. Ak by sa tento rok vyvíjali podobne, medziročnú mieru inflácie v potravinách by to mohlo zvýšiť z januárových 2,5 % k júnovým 4 %,"" priblížil Michal Lehuta, makroekonomický analytik VÚB. Ostatné štatistiky výrobných cien v sektore potravín a poľnohospodárstva (zatiaľ len za december) spolu s novými daňovými a inými povinnosťami pre podnikateľov taktiež podľa neho naznačujú pokračovanie rastu maloobchodných cien, aj keď zďaleka nie takým tempom ako v krízovom období rokov 2022-2023. ""Z vývoja trhových cien poľnohospodárskych komodít za ostatné tri mesiace v eurách môžeme usudzovať, že najviac môžu zdražieť káva a kakao. Naopak zlacnieť by mohol pomarančový džús, prípadne oleje a cukor,"" spresnil Lehuta.

""Napriek tomu, že selektivita DPH spôsobila zníženie veľkej skupiny potravín, všeobecne prevážili v cenách efekty zvýšenia podnikateľských nákladov. Očakávame, že druhá vlna zdražovania môže prísť spolu s efektívnosťou transakčnej dane, avšak tá nebude už tak významná. Ceny potravinového koša spotrebiteľov tak ešte môžu vzrásť, avšak oproti januáru už prírastky nebudú silné,"" podčiarkol Tomáš Boháček, analytik 365.bank. Okrem domácich faktorov bude na ceny podľa jeho názoru vplývať aj vývoj cien potravín na finančnom trhu. ""Tam vývoj naznačuje, že klesať by mohla najmä cena potravinárskych olejov, cukru, ale aj ceny mäsa. Ceny obilnín by sa príliš meniť nemali, rásť by naďalej mohli ceny mlieka a mliečnych výrobkov, či pochutín ako kakao a káva, kde sa budú prejavovať stále aj prudké predchádzajúce rasty na komoditnom trhu,"" poznamenal analytik 365.bank.

""Počas roka by mohol byť medziročný rast cien potravín naďalej pozvoľný, pričom nižšia DPH na potraviny bude rast cien potravín do istej miery ďalej tlmiť,"" doplnil Marián Kočiš, analytik Slovenskej sporiteľne.

""Očakávame, že ceny potravín by v prvom polroku mohli v priemere rásť okolo úrovne 4 %, následne by sa tempo rastu mohlo aj kvôli bázickému efektu pri tukoch a olejoch spomaliť,"" dodal Kočiš. ŠÚ SR informoval, že rast cien v januári v porovnaní s decembrom významne ovplyvnili aj potraviny, ktorých ceny sa zvýšili v priemere o 0,5 %. Ceny za alkoholické nápoje a tabak boli medziročne vyššie o viac ako 7 %, najviac draželo víno o takmer 14 %, a tiež destiláty, aj tabakové výrobky. Ceny nealko nápojov dosiahli rast o vyše 12 %, čo ovplyvnilo zavedenie spotrebnej dane z cukru. Ceny minerálnych vôd, nealko nápojov a štiav tak boli medziročne vyššie o 16,3 % a káva, čaj a kakao o takmer 7 %.";N/A
Teraz.sk;Ceny agrokomodít v januári 2025 medziročne stúpli o 7,6 %;K rastu prispeli najmä vyššie ceny rastlinných výrobkov, konkrétne obilnín o 10,9 %, strukovín o 11,5 % a ovocia a orechov o 14,3 %.;Bratislava 28. februára (TASR) - V januári 2025 sa rast cien poľnohospodárskych výrobkov medziročne viditeľne zrýchlil, a to o 7,6 %. Ceny rastlinných výrobkov vzrástli o 5,3 %. Informoval o tom Štatistický úrad (ŠÚ) SR. K rastu prispeli najmä vyššie ceny rastlinných výrobkov, konkrétne obilnín o 10,9 %, strukovín o 11,5 % a ovocia a orechov o 14,3 %. Mierny pokles zaznamenali ceny olejnatých semien a plodov o 1,5 %. Opäť klesli ceny zemiakov o 7,6 %. Pokles ceny zeleniny bol dvojciferný o 15,9 %. Ceny živočíšnych výrobkov boli medziročne vyššie o 10,9 %. Vzrástla najmä cena jatočného hovädzieho dobytka vrátane teliat o 6 %, slepačích vajec o 14 % a kravského mlieka o 8,1 %.;N/A
Teraz.sk;Ceny motorových palív zostali v ôsmom týždni stabilné;Natural 95 sa v druhej polovici februára predával medzitýždenne za zvýšených 1,587 eura za liter. Vyššiu cenu zaznamenala aj motorová nafta, liter stál 1,547 eura.;Bratislava 28. februára (TASR) - Spotrebiteľské ceny vybraných pohonných látok zaznamenali počas ôsmeho týždňa len mierne cenové výkyvy. Benzín Natural 95 sa predával najdrahšie za posledné tri týždne, zatiaľ čo cena benzínu Natural 98 klesla na najnižšiu úroveň za posledných šesť týždňov. Ceny najpredávanejších palív sa však zmenili len o desatiny centu. Informoval o tom Štatistický úrad (ŠÚ) SR. Natural 95 sa v druhej polovici februára predával medzitýždenne za zvýšených 1,587 eura za liter. Vyššiu cenu zaznamenala aj motorová nafta, liter stál 1,547 eura. Natural 98 zlacnel na 1,787 eura za liter. Rovnako plyny medzitýždenne zaznamenali iba kozmetické úpravy cien. Skvapalnený zemný plyn (LNG) bol na hodnote 1,757 eura za kilogram, za stlačený zemný plyn (CNG) spotrebitelia zaplatili 1,661 eura za kilogram a cena skvapalneného ropného plynu (LPG) sa medzitýždenne nezmenila, jej hodnota bola 0,765 eura za liter. Aktuálne ceny časti palív boli opakovane nižšie ako vlani. Motorová nafta bola lacnejšia o 4 %, Natural 98 o 2,7 % a Natural 95 o 2,3 %. Cena LNG bola oproti minuloročným hodnotám vyššia o 15,7 %, LPG o 8,4 % a CNG o 3,7 %. Zdražel aj ekologický plyn bioLNG, ktorého cena medziročne stúpla o 4 %.;N/A
Teraz.sk;Ceny stavebných prác boli v januári 2025 medziročne vyššie o 3,3 %;Ceny materiálov spotrebovávaných v stavebníctve v januári medzimesačne vzrástli o 0,2 %, medziročne boli vyššie o 1,9 %.;Bratislava 28. februára (TASR) - Ceny stavebných prác boli v úvode roka 2025 medziročne vyššie o 3,3 % a v porovnaní s decembrom 2024 vzrástli o 0,3 %. Informoval o tom Štatistický úrad (ŠÚ) SR. Ceny materiálov spotrebovávaných v stavebníctve v januári medzimesačne vzrástli o 0,2 %, medziročne boli vyššie o 1,9 %.;N/A
Teraz.sk;Ceny priemyselných výrobcov boli v januári medziročne nižšie o 2,5 %;Nižšie ceny si udržalo iba šesť zo 16 sledovaných odvetví priemyslu. K nižším cenám prispel najmä pokles v energetike o 7,7 %.;Bratislava 28. februára (TASR) - Ceny priemyselných výrobcov pre tuzemský trh boli v januári 2025 medziročne nižšie o 2,5 %. Informoval o tom Štatistický úrad (ŠÚ) SR. Nižšie ceny si udržalo iba šesť zo 16 sledovaných odvetví priemyslu. K nižším cenám prispel najmä pokles v energetike o 7,7 %. Ceny klesli i vo výrobe koksu a ropných výrobkov o 3,2 %, rovnako vo výrobe dopravných prostriedkov a výrobe kovov, zhodne o 0,7 %. Naopak, v trende zvyšovania cien pokračovala dodávka vody o 7,9 %. Ceny sa zvýšili aj vo výrobe z gumy a plastu o 4,8 %. V medzimesačnom porovnaní ceny priemyselných výrobcov pre tuzemský trh vzrástli o 0,4 %. Ceny priemyselných výrobcov na export zaznamenali medziročne nárast o 1,4 %, medzimesačne vzrástli o 0,7 %.;N/A
Teraz.sk;Počet cestujúcich v osobnej doprave v 2024 medziročne stúpol o 3,9 %;V rámci osobnej dopravy sa počas roku 2024 prepravilo viac ako 712 miliónov cestujúcich.;"Bratislava 27. februára (TASR) - V rámci osobnej dopravy sa počas roku 2024 prepravilo viac ako 712 miliónov cestujúcich, medziročne ich počet stúpol o 3,9 %. Dynamickejšie vzrástol počet cestujúcich v cestnej doprave, o 2,3 %, železnicou sa odviezol približne rovnaký počet osôb (nárast o 0,5 %) ako v roku 2023. Informoval o tom Štatistický úrad (ŠÚ) SR. Aktuálne počty cestujúcich prvýkrát prekonali aj predpandemické hodnoty z roku 2019 v súhrne za všetky druhy dopravy takmer o 11 miliónov (+1,5 %) cestujúcich. Tento pozitívny vývoj bol dôsledkom rastu počtu cestujúcich v cestnej doprave a MHD. Počet ciest realizovaných po železnici bol stále o 10 % nižší ako v roku 2019. Výkony, ktoré zohľadňujú aj prepravné vzdialenosti medziročne vzrástli o 11,5 % na 10,8 miliardy osobokilometrov. Aktuálna dĺžka ciest zaostáva za hodnotami z roku 2019 o 1,4 %. Jedna cesta verejnou osobnou dopravou v roku 2024 merala v priemere 15,2 kilometra. Celkový nárast najazdených osobokilometrov bol dôsledkom pozitívneho vývoja výlučne v MHD. V prímestskej či diaľkovej autobusovej, ako aj v železničnej doprave, dosiahla celková dĺžka ciest o 10 % vyššie hodnoty ako pred covidom (v roku 2019). Ukazovatele nákladnej dopravy počas roka 2024 potvrdili pokračujúcu stagnáciu objemov prepravených tovarov. V súhrne sa za rok prepravilo takmer 212 miliónov ton tovaru, čo bolo medziročne menej o 3,7 %. Ovplyvnil ho najmä pokles prepraveného tovaru v cestnej neverejnej doprave, ktorú realizujú nedopravné podniky ako vedľajšiu časť svojho podnikania. Aktuálne objemy boli súčasne bez mála o štvrtinu nižšie ako realita v roku 2019. Celkovo 70 % objemov tovarov sa prepravilo po ceste a približne 18 % po železnici. Výkony v tonokilometroch zohľadňujúce prepravné vzdialenosti sa v nákladnej doprave medziročne zvýšili o 11 %, stále však ostali v miernom zaostávaní za hodnotami z roku 2019. Rozhodujúca zložka odvetvia - cestná doprava, si v porovnaní s rokom 2023 mierne pohoršila. Dopravnými prostriedkami sa po cestách medziročne síce previezlo o 4,7 % menej tovaru, avšak výkony po započítaní prepravných vzdialeností medziročne stúpli dvojciferne, o 14,3 %. Naproti tomu viac tovaru sa prepravilo nákladnou železničnou dopravou, objem prepraveného tovaru sa medziročne zvýšil o 2 %. Výkony v tonokilometroch sa zvýšili o 1,4 %.

Počet cestujúcich v osobnej doprave v 4. štvrťroku 2024 vzrástol o 2,4 % Počet cestujúcich vo verejnej osobnej doprave počas 4. štvrťroku 2024 medziročne vzrástol o 2,4 %, autobusmi, vlakmi a MHD sa previezlo celkovo takmer 185 miliónov cestujúcich. Informoval o tom Štatistický úrad (ŠÚ) SR. Celkový pozitívny výsledok ovplyvnil najmä prírastok cestujúcich v MHD o takmer 7 % a v železničnej doprave o viac ako 2 %. Prímestská a diaľková cestná doprava zaznamenala viac ako 15-percentný prepad cestujúcich. Dlhodobo platí, že takmer 90 % cestujúcich vo verejnej doprave cestuje autobusovou a ostatnou dopravou. Výkony osobnej dopravy, ktoré zohľadňujú aj dĺžku ciest, boli v 4. štvrťroku medziročne vyššie o 14,6 %. Objem nákladnej prepravy vo 4. štvrťroku roku 2024 medziročne klesol o 7,7 %. Pokles bol výsledkom nižších objemov v cestnej doprave. Táto podielovo najvýznamnejšia zložka klesla už tretí štvrťrok po sebe, medziročne o 11,6 %. Po dlhšom období rastov zaznamenala pokles aj železničná doprava, v 4. štvrťroku sa medziročne prepravil o 1,6 % menší objem tovaru. Výkony v nákladnej doprave zohľadňujúce aj prepravné vzdialenosti medziročne stúpli o 8,4 %.";N/A
Teraz.sk;Ekonomická nálada sa vo februári 2025 medzimesačne mierne zlepšila;Indikátor ekonomického sentimentu (IES) sa zvýšil o jeden bod na úroveň 102,9.;Bratislava 27. februára (TASR) - Ekonomická nálada sa vo februári v porovnaní s predchádzajúcim mesiacom mierne zlepšila. Indikátor ekonomického sentimentu (IES) sa zvýšil o jeden bod na úroveň 102,9. Optimistickejšia nálada bola v dvoch z piatich zložiek indikátora, a to v službách a v obchode. Naopak, zhoršila sa nálada v stavebníctve a pesimistickejší boli i podnikatelia v priemysle. Spotrebitelia vnímali ekonomickú situáciu takmer rovnako ako minulý mesiac, ich nálada sa zhoršila len mierne. Oproti minulému roku sa ekonomická nálada zhoršila o 3,4 bodu, za dlhodobým priemerom zaostáva o 3,1 bodu. Informoval o tom Štatistický úrad (ŠÚ) SR. Indikátor dôvery v priemysle (zo sezónne očistených údajov) sa vo februári znížil o jeden bod na hodnotu -2. Vývoj indikátora ovplyvnila hlavne očakávaná produkcia na nasledujúce tri mesiace, aj keď jej pokles očakávajú len vo výrobe drevených a papierových výrobkov či dopravných prostriedkov. Vývoj však ovplyvnil aj pokles objednávok, hlavne vo výrobe dopravných prostriedkov, ale i kovov a kovových výrobkov. Sezónne očistený indikátor dôvery v službách vo februári narástol o 5,3 bodu na hodnotu 16. Nárast zaznamenali dopyt v posledných troch mesiacoch a podnikateľská situácia, a to najmä v umení, zábave a rekreácii.  Indikátor dôvery v obchode vo februári stúpol oproti januáru o dva body na hodnotu 14,3. Respondenti hodnotili pozitívne nárast trendu podnikateľských aktivít a očakávajú vyšší počet zamestnancov. Pozitívne hodnotenia podnikateľských aktivít prevládali najmä v maloobchode v nešpecializovaných predajniach a v predaji dielov a príslušenstva motorových vozidiel. Zvýšenie počtu zamestnancov plánujú hlavne v maloobchode s ostatným tovarom pre domácnosť v špecializovaných predajniach. Februárový indikátor dôvery v stavebníctve medzimesačne klesol o 4,5 bodu na -11 vplyvom nepriaznivejších hodnotení očakávanej zamestnanosti, najmä v podnikoch uskutočňujúcich inžinierske stavby. Nedôvera spotrebiteľov v slovenskú ekonomiku naďalej pretrváva, aj keď jej pokles bol oproti predchádzajúcemu mesiacu len veľmi mierny o 0,1 bodu. Napriek tomu indikátor spotrebiteľskej dôvery (sezónne upravený) klesol na najnižšiu úroveň od mája 2023, jeho hodnota sa znížila na -23,5. Od dlhodobého priemeru bol indikátor vzdialený o 3,6 bodu. Spotrebitelia boli pesimistickejší pri troch zo štyroch jeho zložiek. Najviac sa zvýšili obavy z nárastu nezamestnanosti, nepatrne však vzrástol aj pesimizmus ohľadom vývoja celkovej hospodárskej situácie, ako aj celkovej finančnej situácie domácností. Spotrebitelia optimistickejšie videli tvorbu úspor.;N/A
Teraz.sk;Harmonizovaná inflácia dosiahla v januári v medziročnom porovnaní 4,2%;Medzimesačný vývoj bol najviac ovplyvnený rastom cien v odbore potraviny a nealkoholické nápoje (kladný príspevok +0,32 percentuálneho bodu (p. b.).;Bratislava 24. februára (TASR) - Harmonizovaná inflácia na Slovensku v januári 2025 dosiahla v medziročnom porovnaní hodnotu 4,2 % a v medzimesačnom porovnaní 1,8 %. Informoval o tom Štatistický úrad (ŠÚ) SR. Medzimesačný vývoj bol najviac ovplyvnený rastom cien v odbore potraviny a nealkoholické nápoje (kladný príspevok +0,32 percentuálneho bodu (p. b.), pričom zvýšenie cien potravín predstavovalo príspevok k rastu +0,11 p. b. a úpravy cien nealkoholických nápojov príspevok +0,21 p. b. Vyššie plusové príspevky k medzimesačnej inflácii sa zaznamenali aj v odboroch alkoholické nápoje a tabak (+0,26 p. b.), bývanie, voda, elektrina, plyn a ostatné palivá (+0,24 p. b.) a doprava (+0,24 p. b.). Naopak, celkový pokles cien bol v odboroch zdravotníctvo (-0,04 p. b.) a odevy a obuv (-0,05 p. b.). Priemerná ročná miera harmonizovanej inflácie (porovnávajúca zmenu priemernej cenovej hladiny za priemer harmonizovaných indexov spotrebiteľských cien za posledných 12 mesiacov oproti priemeru predchádzajúcich 12 mesiacov) dosiahla v januári 2025 hodnotu 3,1 %.;N/A
Teraz.sk;Ubytovatelia v SR v 4. štvrťroku 2024 zaznamenali tržby 143 mil. eur;Ubytovacie služby na Slovensku poskytovalo vo 4. štvrťroku celkovo 4623 ubytovacích zariadení, o 176 viac než v roku 2023.;Bratislava 24. februára (TASR) - Ubytovatelia na Slovensku v 4. štvrťroku 2024 zaznamenali tržby 143 miliónov eur (bez DPH). Hodnota tržieb medziročne vzrástla o 13 %, čo bolo približne polovičné tempo rastu v porovnaní s hodnotou medzi rokmi 2022 a 2023. Najvyššie tržby od domácich návštevníkov dosiahli ubytovacie zariadenia v Prešovskom, Žilinskom a Banskobystrickom kraji. Tieto tri kraje tvorili spolu takmer dve tretiny celkových tržieb domácich ubytovateľov v SR. Informoval o tom Štatistický úrad (ŠÚ) SR. Ubytovacie služby na Slovensku poskytovalo vo 4. štvrťroku celkovo 4623 ubytovacích zariadení, o 176 viac než v roku 2023. Návštevníkom bolo k dispozícii 70.000 izieb a 191.000 lôžok (vrátane kempingových miest). Čisté využitie stálych lôžok predstavovalo 23,3 %, využitie izieb 28,5 %. Započítané sú všetky ubytovacie zariadenia otvorené aspoň jeden deň v sledovanom období. V uvedenom období bolo k dispozícii v priemere 64.000 izieb za deň s priemerným počtom 148.000 stálych lôžok.;N/A
Teraz.sk;Ceny pohonných látok sa v 7. týždni menili iba minimálne;Cena 95-oktánového benzínu klesla na 1,586 eura za liter, 98-oktánový benzín sa predával za 1,790 eura za liter a nafta zlacnela na 1,546 eura za liter.;Bratislava 21. februára (TASR) - Ceny pohonných látok sa v 7. týždni výraznejšie nemenili, keď najpredávanejší 95-oktánový benzín zlacnel o jednu desatinu centa, o dve desatiny centa sa znížila cena 98-oktánového benzínu a nafta zlacnela o 0,3 centa. Ceny plynov sa, naopak, mierne zvýšili. V piatok o tom informoval Štatistický úrad (ŠÚ) SR.  Cena 95-oktánového benzínu klesla na 1,586 eura za liter, 98-oktánový benzín sa predával za 1,790 eura za liter a nafta zlacnela na 1,546 eura za liter.  Naopak, plyny zaznamenali medzitýždňovo nárast cien. Skvapalnený zemný plyn (LNG) bol na hodnote 1,759 eura za kilogram, medzitýždňovo zdražel najvýraznejšie, o 4,2 centa. Za skvapalnený ropný plyn (LPG) spotrebitelia zaplatili 0,765 eura za liter, čo je o 0,2 centa viac ako v predchádzajúcom týždni. Stlačený zemný plyn (CNG) sa predával za 1,662 eura za kilogram, keď jeho cena vzrástla o 0,1 centa. Spomedzi alternatívnych palív sa počas 7. týždňa plyn bioLNG predával za 2,381 eura za kilogram, čo je o 1,7 centa viac ako pred týždňom. Vodík zostal na úrovni 21,6 eura za kilogram a cena elektrickej energie pre nabíjanie elektromobilov mala hodnotu 0,41 eura za 1 kWh (striedavý prúd). Aktuálne boli ceny pohonných látok nižšie ako pred rokom, a to motorová nafta o 5,8 %, 98-oktánový benzín o 2,4 % a 95-oktánový benzín o 2,2 %. Cena plynu LNG bola medziročne vyššia o 15,1 %, LPG o 8,4 % a CNG o 3,8 %. Ekologický plyn bioLNG sa predával za cenu o 4,7 % vyššiu ako vlani.;N/A
Teraz.sk;Domáci priemysel zaznamenal koncom roka výrazný pokles objednávok;Medziročný pokles sa v poslednom mesiaci minulého roka prejavil v deviatich z 12 mesačne sledovaných odvetví priemyslu.;Bratislava 17. februára (TASR) - Hodnota nových objednávok v priemysle poklesla v decembri 2024 medziročne o 11,4 % a dosiahla objem 4,58 miliardy eur. Po zohľadnení sezónnych vplyvov sa nové objednávky v priemysle v decembri oproti novembru znížili o 6,8 %. Počas minulého roka mali nové objednávky medziročne nižšiu hodnotu až osem mesiacov a za celý rok tak dosiahli kumulovaný medziročný pokles o 3,5 %. Informoval o tom v pondelok Štatistický úrad (ŠÚ) SR. Medziročný pokles sa v poslednom mesiaci minulého roka prejavil v deviatich z 12 mesačne sledovaných odvetví priemyslu. ŠÚ priblížil, že objednávky sa medziročne najviac znížili vo výrobe ostatných dopravných prostriedkov, výrobe odevov a vo výrobe počítačových, elektronických a optických výrobkov. Naopak, objednávky medziročne vzrástli iba vo výrobe základných farmaceutických výrobkov a farmaceutických prípravkov, výrobe textilu a vo výrobe chemikálií a chemických produktov, doplnili štatistici.;N/A
Teraz.sk;Jadrová inflácia dosiahla v januári hodnotu 2,7 %, čistá 2,5 %;Jadrová inflácia sleduje rast cenovej hladiny po vylúčení vplyvu zmien regulovaných cien (napríklad ceny energií) a iných administratívnych opatrení ako napríklad úprav daní a podobne.;Bratislava 17. februára (TASR) - Pri januárovej úhrnnej miere medziročnej inflácie 3,9 % dosiahla jadrová inflácia hodnotu 2,7 % a čistá inflácia hodnotu 2,5 %. Medzimesačne jadrová inflácia dosiahla hodnotu 0,9 % a čistá inflácia hodnotu 0,5 %. V pondelok o tom informoval Štatistický úrad  (ŠÚ) SR. Jadrová inflácia sleduje rast cenovej hladiny po vylúčení vplyvu zmien regulovaných cien (napríklad ceny energií) a iných administratívnych opatrení ako napríklad úprav daní a podobne. Čistá inflácia je jadrová inflácia bez zmien cien potravín.;N/A
Teraz.sk;Ekonomika SR podľa rýchleho odhadu dosiahla vlani rast 2 %;Počas posledného štvrťroka 2024 HDP Slovenska v bežných cenách dosiahol nominálnu hodnotu 33,9 miliardy eur.;"Bratislava 14. februára (TASR) - Hrubý domáci produkt (HDP) Slovenska sa vlani zvýšil o 2 %. Vyplýva to z rýchleho odhadu, ktorý v piatok zverejnil Štatistický úradu (ŠÚ) SR. V 4. štvrťroku 2024 HDP v stálych cenách medziročne vzrástol o 1,8 %.

""Slovenská ekonomika si na sklonku roka 2024 podržala medziročný aj medzikvartálny rast. Tempo rastu bolo vyššie ako v predošlom štvrťroku,"" priblížil ŠÚ. Po očistení výsledkov o sezónne vplyvy nárast HDP dosiahol medziročne 1,7 %. V porovnaní s predchádzajúcim štvrťrokom nárast dosiahol 0,5 %. Počas posledného štvrťroka 2024 HDP Slovenska v bežných cenách dosiahol nominálnu hodnotu 33,9 miliardy eur. Po prepočte do stálych cien HDP bol 26,9 miliardy eur a medziročný rast tak dosiahol 468,5 milióna eur. Rast HDP v stálych cenách vo 4. štvrťroku 2024 podporil podľa štatistikov najmä domáci dopyt, a to konečná spotreba domácností a verejnej správy. Naopak, výkon ekonomiky pribrzdil pokles investičnej činnosti. Celková zamestnanosť v referenčnom období dosiahla takmer 2,439 milióna osôb a medziročne sa znížila o 0,2 %. Po očistení o sezónne vplyvy počet zamestnaných medziročne klesol o 0,2 % a medzikvartálne (v porovnaní s 3. štvrťrokom 2024) ostal na rovnakej úrovni.";N/A
Teraz.sk;ŠÚ SR: Nominálna mzda bola v decembri vyššia vo všetkých odvetviach;Po očistení o vplyv inflácie reálny rast miezd v minulom roku dosahoval v priemere od 1,3 % vo vybraných trhových službách až po 6,5 % v maloobchode.;Bratislava 12. februára (TASR) - Priemerná nominálna mesačná mzda bola v decembri 2024 medziročne vyššia vo všetkých desiatich mesačne sledovaných odvetviach, tempo rastu však bolo vo väčšine pomalšie ako v predošlom mesiaci. Mzdy rástli najrýchlejšie, až dvojciferne, v predaji a oprave motorových vozidiel, tempom nad 7 % aj v odvetviach s veľkým počtom zamestnancov v priemysle a tiež v maloobchode. Informoval o tom Štatistický úrad (ŠÚ) SR. Reálne, po očistení o infláciu, mzda vzrástla v ôsmich z desiatich odvetví, a to v rozpätí od 0,5 % v informáciách a komunikácii do 8 % v predaji a oprave vozidiel. Výraznejšie, nad 5 %, vzrástli aj mzdy v maloobchode. Medziročný reálny pokles platov do 0,9 % pocítili zamestnanci veľkoobchodu a vybraných trhových služieb. V súhrne za celý rok 2024 mzdy medziročne rástli nominálne aj reálne vo všetkých desiatich mesačne sledovaných odvetviach. Rýchlejším tempom, o deväť a viac percent, rástli nominálne mzdy v maloobchode na 1245 eur a doprave so skladovaním na úroveň 1399 eur. O viac ako 8 % vzrástli aj v priemysle na hodnotu 1641 eur, v predaji vrátane opráv motorových vozidiel na 1522 eur a ešte aj v reštauráciách a pohostinstvách na 758 eur.  Po očistení o vplyv inflácie reálny rast miezd v minulom roku dosahoval v priemere od 1,3 % vo vybraných trhových službách až po 6,5 % v maloobchode. Reálny nárast miezd nad 5 % bol aj v doprave spolu so skladovaním, ďalej v priemysle, ako aj v predaji motorových vozidiel vrátane ich opráv a taktiež v reštauráciách a pohostinstvách.;N/A
Teraz.sk;V priemysle boli tržby podnikov v decembri 2024 nižšie o 2,7 %;Posledný mesiac v minulom roku bol úspešný aj pre stavebné podniky, ich tržby dosiahli vyššiu hodnotu o 6,6 % a odvetvie dosiahlo nárast po 15 mesiacoch útlmov.;Bratislava 12. februára (TASR) - V priemysle, v kľúčovom odvetví ekonomiky, boli tržby podnikov v decembri 2024 medziročne nižšie o 2,7 % (v stálych cenách). Spomedzi 16 sledovaných priemyselných odvetví sa medziročný pokles prejavil až v ôsmich. Najvýznamnejší vplyv mal pokles tržieb vo výrobe dopravných prostriedkov o 12,2 %, zníženie prišlo po troch mesiacoch rastov tržieb v tomto odvetví. Informoval o tom Štatistický úrad (ŠÚ) SR. Ostatné štyri mesačne sledované odvetvia dosiahli rast tržieb. Medziročne vyššie hodnoty mali vo vybraných trhových službách o 12,9 %, ďalej v podnikoch dopravy a skladovania o 7,2 % a tiež v odvetví informácie a komunikácia o 16,9 %.  Posledný mesiac v minulom roku bol úspešný aj pre stavebné podniky, ich tržby dosiahli vyššiu hodnotu o 6,6 % a odvetvie dosiahlo nárast po 15 mesiacoch útlmov.  Tržby v medzimesačnom porovnaní (po očistení od sezónnych vplyvov) vzrástli v štyroch z piatich odvetví, a to v informačných a komunikačných činnostiach o 5,4 %, vybraných trhových službách o 3,9 %, v podnikoch dopravy a skladovania o 3,2 % a v stavebníctve o 1,6 %. Klesli iba v priemysle o 3,6 %.  V súhrne za celý rok 2024 tržby za vlastné výkony a tovar medziročne klesli v dvoch sledovaných odvetviach a vzrástli v troch odvetviach. Priemysel ako ťažiskové odvetvie slovenskej ekonomiky evidoval podľa predbežných mesačných výsledkov mierne medziročné zníženie tržieb o 1,8 %, pokles sa prejavil druhý rok za sebou.;N/A
Teraz.sk;Stavebná produkcia sa vlani medziročne znížila o 5 %;Celkový výsledok sektora nevylepšili ani mierne rastúce výkony v posledných dvoch mesiacoch roka.;Bratislava 11. februára (TASR) - Stavebníctvu sa v roku 2024 nedarilo, keď celý sektor vyprodukoval práce v objeme takmer 7,5 miliardy eur. Stavebníctvo síce v bežných cenách medziročne vzrástlo, ale po očistení o vplyv inflácie a prepočte do stálych cien jeho produkcia klesla o 5 %. Celkový výsledok sektora nevylepšili ani mierne rastúce výkony v posledných dvoch mesiacoch roka, informoval v utorok Štatistický úrad (ŠÚ) SR.  Pod prepad stavebníctva v roku 2024 sa podpísal pokles všetkých zložiek domácej produkcie, a to najmä podielovo najsilnejšej zložky, domácej novej výstavby s rekonštrukciami a modernizáciami o viac ako 6 %, a aj prác na opravách a údržbe stavieb o takmer 5 %. Negatívny výsledok odvetvia z hľadiska členenia podľa typu stavby vyplýva z poklesu dominujúcej výstavby budov o viac ako 2 % a tiež z prepadu o takmer 12 % v prácach na inžinierskych stavbách. Pokles stavebnej produkcie bol zaznamenaný druhý rok za sebou, ale v roku 2023 bol iba mierny o 0,2 %. V decembri 2024 stavebníctvo zvýšilo svoj výkon. Jeho produkcia dosiahla objem 752,7 milióna eur a medziročne vzrástla o 4,3 %. Slovenské stavebníctvo dosiahlo plusový výsledok len tri mesiace v roku 2024, decembrová hodnota bola druhá najvyššia. Objem stavebnej produkcie po zohľadnení vplyvov sezónnosti bol nižší aj medzimesačne o 1,2 %. Dominantná zložka, domáca nová výstavba, sa v decembri zvýšila o viac ako 12 %, išlo o jej najvyšší nárast v priebehu minulého roka. Bilanciu odvetvia však naďalej brzdili domáce opravy a údržba, ich objem bol o takmer 15 % medziročne nižší. Stavebná produkcia realizovaná v SR presiahla 90 % celkových výkonov odvetvia. Celkový decembrový výsledok odvetvia podporil aj nárast stavebných prác v zahraničí o 2,9 %, ich podiel na celkovej produkcii odvetvia klesol pod 10 %.;N/A
Teraz.sk;Stavebná produkcia sa vlani medziročne znížila o 5 %;Celkový výsledok sektora nevylepšili ani mierne rastúce výkony v posledných dvoch mesiacoch roka.;Bratislava 11. februára (TASR) - Stavebníctvu sa v roku 2024 nedarilo, keď celý sektor vyprodukoval práce v objeme takmer 7,5 miliardy eur. Stavebníctvo síce v bežných cenách medziročne vzrástlo, ale po očistení o vplyv inflácie a prepočte do stálych cien jeho produkcia klesla o 5 %. Celkový výsledok sektora nevylepšili ani mierne rastúce výkony v posledných dvoch mesiacoch roka, informoval v utorok Štatistický úrad (ŠÚ) SR.  Pod prepad stavebníctva v roku 2024 sa podpísal pokles všetkých zložiek domácej produkcie, a to najmä podielovo najsilnejšej zložky, domácej novej výstavby s rekonštrukciami a modernizáciami o viac ako 6 %, a aj prác na opravách a údržbe stavieb o takmer 5 %. Negatívny výsledok odvetvia z hľadiska členenia podľa typu stavby vyplýva z poklesu dominujúcej výstavby budov o viac ako 2 % a tiež z prepadu o takmer 12 % v prácach na inžinierskych stavbách. Pokles stavebnej produkcie bol zaznamenaný druhý rok za sebou, ale v roku 2023 bol iba mierny o 0,2 %. V decembri 2024 stavebníctvo zvýšilo svoj výkon. Jeho produkcia dosiahla objem 752,7 milióna eur a medziročne vzrástla o 4,3 %. Slovenské stavebníctvo dosiahlo plusový výsledok len tri mesiace v roku 2024, decembrová hodnota bola druhá najvyššia. Objem stavebnej produkcie po zohľadnení vplyvov sezónnosti bol nižší aj medzimesačne o 1,2 %. Dominantná zložka, domáca nová výstavba, sa v decembri zvýšila o viac ako 12 %, išlo o jej najvyšší nárast v priebehu minulého roka. Bilanciu odvetvia však naďalej brzdili domáce opravy a údržba, ich objem bol o takmer 15 % medziročne nižší. Stavebná produkcia realizovaná v SR presiahla 90 % celkových výkonov odvetvia. Celkový decembrový výsledok odvetvia podporil aj nárast stavebných prác v zahraničí o 2,9 %, ich podiel na celkovej produkcii odvetvia klesol pod 10 %.;N/A
Teraz.sk;Zahraničný obchod sa v decembri prepadol do deficitu vyše 700 mil. eur;To výrazne ovplyvnilo celoročný prebytok, ktorý sa znížil takmer o tretinu oproti roku 2023.;Bratislava 7. februára (TASR) - Bilancia zahraničného obchodu sa v uplynulom decembri prepadla do deficitu vyše 700 miliónov eur. To výrazne ovplyvnilo celoročný prebytok, ktorý sa znížil takmer o tretinu oproti roku 2023. V piatok o tom informoval Štatistický úrad (ŠÚ) SR. Podľa predbežných výsledkov ŠÚ SR sa zo Slovenska v decembri vyviezol tovar v hodnote 7,7 miliardy eur, čo predstavuje medziročný nárast o 3,6 %. Dovoz tovaru rástol dynamickejšie, a to o 10,1 % na 8,4 miliardy eur. Obchodná bilancia tak bola prvýkrát v minulom roku pasívna v objeme 700,6 milióna eur. V porovnaní s decembrom 2023 to bol o 501,4 milióna eur väčší deficit. Z desiatich obchodovaných tried zaznamenalo osem medziročný nárast exportu. Najväčší vplyv na vývoj vývozu mala trieda minerálne palivá, kde patrí export elektrickej energie a ropných výrobkov. V decembri táto trieda zaznamenala medziročný nárast o 56,8 %. Na strane importu medziročne vzrástlo deväť z desiatich tried. Najväčší vplyv mala trieda stroje a prepravné zariadenia, kde patria aj súčiastky motorových vozidiel. Hodnota dovezeného tovaru v tejto triede bola medziročne vyššia o 7,3 %. Zahraničný obchod Slovenska skončil rok 2024 s prebytkom 3,1 miliardy eur. V medziročnom porovnaní klesol o 1,4 miliardy eur. Na bilanciu podľa ŠÚ SR negatívne vplýval výrazný pokles prebytku v obchode so strojmi a prepravnými zariadeniami a prehĺbenie schodku v obchode s chemikáliami. Podľa predbežných údajov vývoz tovaru zo Slovenska za celý minulý rok klesol o 1,5 % na takmer 107 miliárd eur. Dovoz do SR sa znížil o 0,2 % na takmer 104 miliárd eur. Najväčším obchodným partnerom pre slovenských exportérov podľa ŠÚ SR bola aj v roku 2024 EÚ, do ktorej smerovalo takmer 78 % hodnoty vývozu. Vplyv na vývoj slovenského exportu mal v minulom roku najmä vývoz automobilov. Hodnota vyvezeného tovaru v triede strojov a prepravných zariadení bola vlani medziročne nižšia deväť mesiacov a za celý rok pokles presiahol 4 %. Išlo o najvyšší medziročný pokles za uplynulých 14 rokov. V súhrne za január až november 2024 sa v porovnaní s rovnakým obdobím roku 2023 znížil vývoz o 1,9 % na 99,1 miliardy eur a dovoz sa znížil o 1 % na 95,4 miliardy eur. Saldo zahraničného obchodu bolo aktívne v objeme 3,8 miliardy eur, v roku 2023 skončila za rovnaké obdobie bilancia zahraničného obchodu s prebytkom v objeme 4,7 miliardy eur.;N/A
Teraz.sk;Ceny pohonných látok klesli prvýkrát v tomto roku;Benzín natural 95 a natural 98 aj najpredávanejšia motorová nafta medzitýždňovo zlacneli v priemere o dva centy za liter, ceny plynov sa takmer nezmenili.;"Bratislava 7. februára (TASR) - Po týždňoch nepretržitého zdražovania ceny pohonných látok v závere januára klesli. Benzín natural 95 a natural 98 aj najpredávanejšia motorová nafta medzitýždňovo zlacneli v priemere o dva centy za liter, ceny plynov sa takmer nezmenili. Ceny pohonných látok tak boli tesne pod úrovňou minulého roka, informoval v piatok Štatistický úrad (ŠÚ) SR.

""Spotrebiteľské ceny pohonných látok sa počas piateho týždňa znížili. Ceny oboch benzínov medzitýždňovo klesli prvýkrát za sedem týždňov, od polovice decembra 2024, cena motorovej nafty klesla prvýkrát od začiatku roka. Benzín natural 98 sa v závere januára 2025 predával za 1,789 eura za liter, medzitýždňovo zlacnel o 2,6 centa. Cena za liter benzínu natural 95 bola 1,589 eura, oproti predošlému týždňu klesla o 2,3 centa. Priemerná cena motorovej nafty bola na úrovni 1,549 eura za liter a bola lacnejšia o 1,9 centa ako v predchádzajúcom týždni,"" priblížili štatistici. Plyny medzitýždňovo zaznamenali iba nepatrné cenové výkyvy. Za skvapalnený zemný plyn (LNG) spotrebitelia zaplatili nepatrne zvýšených 1,697 eura za kilogram, znížená cena skvapalneného ropného plynu (LPG) bola 0,763 eura za liter. Stlačený zemný plyn (CNG) sa predával za nezmenených 1,631 eura za kilogram. V rámci ekologických druhov pohonných látok sa počas piateho týždňa predával plyn bioLNG za stabilných 2,326 eura za kilogram, vodík bol na úrovni 21,6 eura za kilogram a cena elektrickej energie pre nabíjanie elektromobilov mala hodnotu 0,41 eura za jednu kilowatthodinu (kWh).

""Aktuálne ceny pohonných látok boli mierne nižšie ako vlani. Motorová nafta bola lacnejšia o 2,6 %, benzín natural 95 o 0,8 % a benzín natural 98 o 0,4 %. Cena plynu LNG bola oproti minuloročným hodnotám vyššia o 10,5 %, LPG o 8,2 % a CNG o 1,9 %. Lacnejšie sa predával iba ekologický plyn bioLNG, jeho cena medziročne klesla o 8,6 %,"" vyčíslil na záver úrad.";N/A
Teraz.sk;Priemyselná produkcia sa vlani znížila, poklesla vo väčšine odvetví;Išlo o siedme spomalenie priemyselnej produkcie za uplynulých 15 rokov, teda od finančnej krízy v roku 2009, keď priemysel utrpel až dvojciferný prepad.;Bratislava 7. februára (TASR) - Priemysel na Slovensku spomalil v minulom roku svoj výkon o 0,7 %. Išlo o siedme spomalenie priemyselnej produkcie za uplynulých 15 rokov, teda od finančnej krízy v roku 2009, keď priemysel utrpel až dvojciferný prepad. Pokles v roku 2024 bol však najmiernejší. Z 15 sledovaných priemyselných odvetví sa spomalenie výkonu na celoročnej úrovni prejavilo v deviatich, pričom poklesy v jednotlivých štruktúrach priemyslu sa pohybovali od 2 % až do 24 %. V piatok o tom informoval Štatistický úrad (ŠÚ) SR. Najdynamickejší, takmer štvrtinový prepad nastal v ťažbe, predovšetkým v dôsledku zatvorenia baní. Tento segment však nemal zásadný vplyv na priemysel ako celok. Naopak, šesť odvetví počas roka 2024 dokázalo zvýšiť svoj výkon, a to v rozpätí od 4 % do 11 %, najvyššiu hodnotu rastu mala ostatná výroba a opravy strojov, pričom táto štruktúra patrila do TOP 5 najvýznamnejších vplyvov na celkový výsledok. K celkovému súhrnnému výsledku priemyslu za rok 2024 najvýznamnejšie prispel pokles vo výrobe kovov o 8 % a takmer 13-percentný prepad výroby strojov a zariadení. Priemysel znova podržali najmä automobilky, ktoré majú dlhodobo najvýznamnejšie miesto v štruktúre slovenského priemyslu a v súhrne za rok 2024 zvýšili svoju produkciu o viac ako 4 %. Výroba dopravných prostriedkov dosiahla tento pozitívny vplyv napriek tomu, že medziročne vyšší výkon mala len v šiestich mesiacoch roka, najmä na jeseň. Pozitívne sa na výsledku priemyslu podpísal aj päťpercentný rast v dodávke elektriny a plynu. V decembri minulého roka dosiahla priemyselná produkcia medziročne porovnateľný objem, a to s bilanciou nepatrného poklesu o 0,1 %. Bol to piaty mesiac roku 2024, keď priemysel nedokázal rásť. Z 15 sledovaných odvetví evidovalo medziročné spomalenie celkovo šesť. Najpodstatnejší vplyv na priemyselnú výrobu v poslednom mesiaci roka mal takmer 19-percentný prepad vo výrobe strojov a zariadení. Druhý najvýznamnejší vplyv na výsledok mal vyše osempercentný nárast produkcie v dodávke elektriny, plynu, pary a studeného vzduchu, ktorý tak pomohol udržať výkon priemyslu približne na rovnakej úrovni ako v decembri 2023. Na tretej priečke z hľadiska celkového významu bol viac ako 22-percentný rast v ostatnej výrobe. Priemysel ťahal nadol v poslednom mesiaci minulého roka aj pokles vo výrobe elektrických zariadení takmer o 15 % a svoj výkon spomalila o viac ako 3 % aj kľúčová výroba dopravných prostriedkov. Medzimesačne (oproti novembru 2024) po zohľadnení sezónnych vplyvov sa priemyselná produkcia zvýšila o 1,1 %.;N/A
Teraz.sk;Ceny pohonných látok v 17. týždni klesli;Cena prémiového benzínu (s oktánovým číslom 98 - 100) dosiahla hodnotu 1,681 eura za liter, medzitýždenne klesla o jeden cent.;Bratislava 2. mája (TASR) - Spotrebiteľské ceny pohonných látok počas 17. týždňa medzitýždenne klesli. Benzín 95, 98 a motorová nafta sa predávali za najlepšie ceny od začiatku októbra 2024. Cena prémiového benzínu a prémiovej nafty bola najnižšia v aktuálnom roku. Informoval o tom Štatistický úrad (ŠÚ) SR. Cena prémiového benzínu (s oktánovým číslom 98 - 100) dosiahla hodnotu 1,681 eura za liter, medzitýždenne klesla o jeden cent. Cena benzínu 98 bola 1,691 eura a benzín 95 sa predával za 1,482 eura. Benzínom 95 a 98 klesla cena oproti predchádzajúcemu týždňu o pár desatín centa za liter. Prémiová motorová nafta stála 1,606 eura za liter a cena klasickej motorovej nafty dosiahla úroveň 1,410 eura za liter. Oproti predošlému týždňu ich ceny klesli o takmer jeden cent. Ceny týchto pohonných látok boli naďalej nižšie ako pred rokom, benzín 95 o 10,7 %, benzín 98 o 9,9 % a motorová nafta o 8,5 %. Podobne klesli medzitýždenne aj ceny plynov. Skvapalnený zemný plyn (LNG) zlacnel o takmer dva centy na 1,662 eura za kilogram. Cena skvapalneného ropného plynu (LPG) bola 0,729 eura za liter, oproti predchádzajúcemu týždňu klesla o dve desatiny centa. Stlačený zemný plyn (CNG) sa predával za nezmenených 1,662 eura za kilogram. V medziročnom porovnaní bola cena LNG vyššia o 10,4 %, LPG o 4,7 % a CNG o 3,9 %.;N/A
Teraz.sk;Ekonomická nálada na Slovensku sa v apríli výraznejšie nezmenila;Indikátor ekonomického sentimentu (IES) dosiahol úroveň 99,7, čo bolo o len 0,1 bodu viac ako minulý mesiac.;Bratislava 29. apríla (TASR) - Ekonomická nálada na Slovensku zostala v apríli oproti minulému mesiacu takmer rovnaká. Indikátor ekonomického sentimentu (IES) dosiahol úroveň 99,7, čo bolo o len 0,1 bodu viac ako minulý mesiac. V utorok o tom informoval Štatistický úrad (ŠÚ) SR. K nepatrnému nárastu indikátora prispeli pozitívnejšie naladení podnikatelia v priemysle a stavebníctve. Naopak, pesimistickejšie vnímali ekonomickú situáciu podnikatelia v obchode, službách a aj spotrebitelia. Oproti minulému roku sa ekonomická nálada zhoršila o 6,8 bodu, za dlhodobým priemerom zaostáva o 6,3 bodu. Ekonomická nálada sa meria piatimi čiastkovými indikátormi, ktoré vyjadrujú očakávania a dôveru podnikateľov v štyroch odvetviach (v priemysle, stavebníctve, obchode a v službách) a u spotrebiteľov. Čiastkové indikátory sa pohybujú na stupnici od -100 bodov (maximálne pesimistické odpovede) do +100 bodov (maximálne optimistické odpovede). Indikátor dôvery v priemysle v apríli vzrástol o dva body na hodnotu -4,7 (zo sezónne očistených údajov). Vývoj indikátora ovplyvnil pokles zásob hotových výrobkov a rast objednávok, výrazne vo výrobe drevených a papierových výrobkov. Významný pokles stavu zásob uviedli aj vo výrobe textilu a odevov a nárast objednávok aj vo výrobe kovov a kovových výrobkov.  Sezónne očistený indikátor dôvery v službách v apríli klesol o jeden bod na hodnotu 8,3. Pokles zaznamenali podnikateľská situácia a dopyt za posledné tri mesiace. Podnikateľská situácia sa zhoršila najmä v ubytovacích a stravovacích službách, dopyt klesol najviac v umení, zábave a rekreácii. Dôvera slovenských spotrebiteľov sa po minulomesačnom raste v apríli opäť zhoršila. Indikátor spotrebiteľskej dôvery (sezónne upravený) medzimesačne klesol o 1,6 bodu na úroveň -22,7. Za úrovňou dlhodobého priemeru zaostáva o 2,8 bodu. Spotrebitelia boli negatívnejšie naladení pri dvoch zo štyroch zložiek indikátora. Pesimistickejšie vnímali vývoj celkovej hospodárskej situácie aj vývoj nezamestnanosti. Priaznivejšie vnímali vývoj financií v domácnostiach. Zlepšili sa hodnotenia týkajúce sa tvorby úspor i celkovej finančnej situácie domácností, aj keď zlepšenie bolo len mierne. Indikátor dôvery v obchode v apríli klesol oproti marcu o 3,3 bodu na hodnotu 11,7. Respondenti hodnotili negatívne pokles očakávaných požiadaviek na dodávateľov, ako aj nižší počet zamestnancov. Pokles požiadaviek na dodávateľov predpokladali najmä v maloobchode mimo predajní, stánkov a trhov a v maloobchode s ostatným tovarom pre domácnosť v špecializovaných predajniach. Zníženie počtu zamestnancov plánujú hlavne v maloobchode so zariadeniami pre IKT v špecializovaných predajniach V apríli sezónne upravený indikátor dôvery v stavebníctve oproti predchádzajúcemu mesiacu stúpol o 1,5 bodu na -7 vplyvom priaznivejších hodnotení celkovej úrovne objednávok, takmer tri štvrtiny respondentov ju hodnotilo ako postačujúcu.;N/A
Teraz.sk;Analytik: Ceny v priemysle nadväzujú na cenový nárast v ekonomike;Pokles cien ropy sa prejavil v nižších cenách najmä v odvetviach náročných na energetické vstupy (oceliarstvo), ako aj v samotnom ropnom priemysle.;"Bratislava 28. apríla (TASR) - Vývoj cien v tuzemskom priemysle nadväzuje na celkový cenový nárast v ekonomike. Pokles cien ropy sa prejavil v nižších cenách najmä v odvetviach náročných na energetické vstupy (oceliarstvo), ako aj v samotnom ropnom priemysle. Uviedol to Tomáš Boháček, analytik 365.bank, v komentári k údajom o marcových cenách priemyselných výrobcov, ktoré zverejnil Štatistický úrad (ŠÚ) SR. 

„Domnievame sa, že rast cien spracovateľov bude v najbližšej dobe ďalej pokračovať, pričom už v nasledujúcich aprílových štatistikách sa bude prejavovať druhá inflačná rastová vlna vyplývajúca z účinnosti transakčnej dane,“ spresnil.  Aj keď podľa neho rast nebude taký významný ako na začiatku roka, v kumulatíve pôjde o zdraženie, ktoré sa negatívne prejaví aj na konkurencieschopnosti domáceho priemyslu v zahraničí. To bude ďalej pribrzďovať zahraničný obchod a negatívne doliehať na ekonomický rast, ako aj situáciu na trhu práce v priemysle.  Dodal, že pozitívom je nateraz „prímerie“ v obchodnej vojne, avšak faktor neistoty v tejto oblasti naďalej priemyselníkov vyzýva k opatrnosti pri predikciách, ako aj v reálnych úpravách cien. ŠÚ SR informoval, že ceny priemyselných výrobcov pre tuzemský trh boli v marci 2025 medziročne vyššie o 2,6 %. Vyššie ceny si udržalo až 12 zo 16 sledovaných odvetví priemyslu. Ceny priemyselných výrobcov za export v marci 2025 zaznamenali medziročne nárast o 1 %, medzimesačne vzrástli o 0,7 %. V súhrne za tri mesiace roka 2025 boli ceny priemyselných výrobcov pre export vyššie ako pred rokom o 0,9 %.";N/A
Teraz.sk;Ceny priemyselných výrobcov boli v marci medziročne vyššie o 2,6 %;V súhrne za tri mesiace roka 2025 boli tuzemské výrobné ceny v priemysle vyššie o 0,8 %, v medzimesačnom porovnaní klesli iba nepatrne.;Bratislava 28. apríla (TASR)- Ceny priemyselných výrobcov pre tuzemský trh boli v marci 2025 medziročne vyššie o 2,6 %. Vyššie ceny si udržalo až 12 zo 16 sledovaných odvetví priemyslu. Informoval o tom Štatistický úrad (ŠÚ) SR. K nárastu cien prispela druhý mesiac rastúca dodávka elektriny o 4,2 %. V trende zvyšovania cien pokračovala aj dodávka vody o 3,7 %. Ceny sa zvýšili najvýraznejšie vo výrobe z gumy a plastu o 5,1 %, vo výrobe dopravných prostriedkov o 3,6 % a vo výrobe potravín, nápojov a tabaku o 2,2 %. Tlmiaci účinok na celkový výsledok mal pokles cien výroby koksu a ropných výrobkov o 11,6 % a výroby kovov o 1,6 %. V súhrne za tri mesiace roka 2025 boli tuzemské výrobné ceny v priemysle vyššie o 0,8 %, v medzimesačnom porovnaní klesli iba nepatrne. Ceny priemyselných výrobcov za export v marci 2025 zaznamenali medziročne nárast o 1 %, medzimesačne vzrástli o 0,7 %. V súhrne za tri mesiace roka 2025 boli ceny priemyselných výrobcov pre export vyššie ako pred rokom o 0,9 %.;N/A
Teraz.sk;Ceny pohonných látok v 16. týždni opäť medzitýždenne klesli;Cena kvalitnejšieho benzínu (oktánové číslo 98, 99, 100) dosiahla v polovici apríla hodnotu 1,691 eura za liter, medzitýždenne klesla o 2,5 centa.;Bratislava 25. apríla (TASR) - Spotrebiteľské ceny pohonných látok v 16. týždni znova medzitýždenne klesli. Najpredávanejšie palivá benzín 95 a klasický diesel dosiahli najnižšie hodnoty od októbra 2024. Kvalitnejšie benzíny a nafta sa predávali za najlepšie ceny v aktuálnom roku. Informoval o tom Štatistický úrad (ŠÚ) SR. Cena kvalitnejšieho benzínu (oktánové číslo 98, 99, 100) dosiahla v polovici apríla hodnotu 1,691 eura za liter, medzitýždenne klesla o 2,5 centa. Benzín 98 bol za 1,696 eura, medzitýždenne zlacnel o 2,2 centa za liter. Benzín 95 sa predával za 1,486 eura za liter, o 2,2 centa menej ako v predošlom týždni. Kvalitnejšia motorová nafta stála 1,614 eura za liter, jej cena klesla o 4 centy. Bežná nafta bola na úrovni 1,418 eura za liter, oproti 15. týždňu zlacnela o 3,6 centa. Ceny pohonných látok boli opakovane nižšie ako pred rokom, benzín 95 o 12,3 %, benzín 98 o 11,3 % a klasická motorová nafta o 9,7 %. Plyny zaznamenali medzitýždenne iba kozmetické úpravy cien. Cena LPG (skvapalnený ropný plyn) sa predávala za zvýšených 0,731 eura za liter, CNG (stlačený zemný plyn) nepatrne zdražel na 1,662 eura za kilogram a LNG (skvapalnený zemný plyn) bol na hodnote 1,681 eura za kilogram. Ceny plynov sa medzitýždenne menili iba o desatiny centu. Aktuálne ceny plynov boli opäť vyššie ako vlani, LNG o 13,1 %, LPG o 4,6 % a CNG o 3,8 %.;N/A
Teraz.sk;Analytik: Deficit môže dosiahnuť do 5% HDP, konsolidácia je nevyhnutná;Pripomenul, že Slovensko začalo výraznejšie konsolidovať už v tomto roku.;"Bratislava 17. apríla (TASR) - Deficit slovenských verejných financií by mohol tento rok skončiť medzi 4,5 % až 5 % hrubého domáceho produktu (HDP) po vlaňajšom výsledku 5,3 % HDP. Aj napriek doterajšej konsolidácii je preto jej ďalšie pokračovanie nevyhnutné a je dobré, že sa o tom verejne hovorí. V komentári k jarnej notifikácii dlhu a deficitu za minulý rok, ktorú vo štvrtok zverejnil Štatistický úrad (ŠÚ) SR, to konštatoval analytik Slovenskej sporiteľne Matej Horňák. Pripomenul, že Slovensko začalo výraznejšie konsolidovať už v tomto roku. „Predstavené opatrenia majú štátnej kase priniesť či usporiť spolu 2,7 miliardy eur, na zníženie deficitu by však z tohto balíka mala byť využitá iba časť sumy, asi 1,7 miliardy eur,“ priblížil analytik. Zároveň poukázal na to, že ministerstvo financií už pripravuje ďalší konsolidačný balík, pričom podľa výpočtov Rady pre rozpočtovú zodpovednosť (RRZ) bude do roku 2027 potrebné usporiť asi 3,1 miliardy eur, ak chce vláda stlačiť deficit pod 3 % HDP.

„Ďalšie pokračovanie konsolidácie je nevyhnutné a je dobré, že sa táto informácia vo verejnej debate objavuje. Zároveň oceňujeme, že sa pozornosť - aspoň podľa vyjadrení ministra a premiéra - bude sústrediť na výdavkovú stranu. Nateraz však konkrétne opatrenia či detaily nepoznáme,“ zhodnotil Horňák. Dobrá konsolidácia by mala podľa neho stáť na troch pilieroch. Prvým je zníženie vládnych výdavkov cez rast efektivity a využívaním princípu hodnoty za peniaze, ale aj prostredníctvom lepšieho cielenia opatrení či zlučovania činností úradov. „Druhým pilierom je využitie potenciálu na príjmovej strane, napríklad pri majetkových a environmentálnych daniach. Tretím pilierom, na ktorý nesmieme zabúdať ani pri upratovaní vo verejných financiách, je konkurencieschopnosť podnikateľského prostredia, a to prostredníctvom deregulácie, znižovania byrokracie či zlepšenia e-governmentu,“ doplnil analytik. Deficit slovenských verejných financií v minulom roku dosiahol necelých 7 miliárd eur alebo 5,27 % hrubého domáceho produktu (HDP). Medziročne tak mierne vzrástol z 5,19 % HDP v roku 2023. Celkový dlh verejnej správy sa zvýšil na 59,3 % HDP. Informoval o tom vo štvrtok Štatistický úrad (ŠÚ) SR v rámci pravidelnej jarnej notifikácie o deficite a dlhu SR, v ktorej prvýkrát oficiálne prezentuje predbežné údaje o hospodárení štátu za rok 2024.";N/A
Teraz.sk;Spotreba slepačích vajec na Slovensku už tretí rok po sebe klesá;Na Slovensku sa v roku 2023 spotrebovalo viac ako 1,1 miliardy kusov vajec.;Bratislava 17. apríla (TASR) - Spotreba slepačích vajec, tradičného symbolu veľkonočných sviatkov, na Slovensku už tretí rok po sebe klesá. Priemerný obyvateľ ich ročne skonzumuje viac ako 200, domáca produkcia za týmto dopytom výrazne zaostáva. Vlani zniesli sliepky na slovenských farmách len 123 kusov vajec na obyvateľa. Najproduktívnejší bol Nitriansky kraj, kde jedna nosnica zniesla v priemere až 365 vajec na obyvateľa. Informoval o tom Štatistický úrad (ŠÚ) SR. Na Slovensku sa v roku 2023 spotrebovalo viac ako 1,1 miliardy kusov vajec. To zodpovedá v priemere 205 kusom na jednu osobu za rok alebo štyrom vajciam týždenne. Ide o celkovú spotrebu, ktorá zahŕňa vajcia uvarené na tvrdo, praženicu alebo pridaných do cesta na koláče či spracované v rôznych potravinách. Slovenskí farmári ich za toto obdobie vyprodukovali len 711,2 milióna kusov. Sebestačnosť tak bola na úrovni približne 64 %. A to sa ešte podľa najaktuálnejších zverejnených dát produkcia slepačích vajec v roku 2024 medziročne znížila o 6,4 %.  Slovenskí farmári vyprodukovali v roku 2024 takmer 666 miliónov kusov vajec. Najviac, až tretina celkovej produkcie, pochádzala z hydinární na území Nitrianskeho kraja, nasledoval Banskobystrický a Žilinský kraj. Tieto údaje nezahŕňajú domácnosti, ktoré sliepky chovajú pre vlastnú spotrebu. Slovenskí farmári vlani chovali 2,22 milióna sliepok, aj ich počet výrazne klesá. Medziročne ich bolo menej o viac ako 20 % a v porovnaní s rokom 2020 sa ich počet znížil až o takmer 32 %. Viac ako sliepok sa na Slovensku chovala hydina na mäso, kurčiat bolo vlani na farmách až 3,5-násobne viac.  Na pultoch slovenských obchodov bolo možné vo februári 2025 kúpiť desať kusov slepačích vajec veľkosti M za 2,55 eura, rok predtým sa predávali o 17 % lacnejšie. Zdražovanie prichádza po minuloročnom poklese cien, aktuálne sa tak ceny vajec opäť priblížili k úrovniam z roku 2023. Aj slovenskí poľnohospodári predávali vo februári 2025 drahšie. Výrobné ceny vajec veľkosti M stúpli v druhom mesiaci tohto roka medziročne o takmer 13 %.;N/A
Teraz.sk;RRZ: Hospodárenie vlani nezlepšilo dlhodobé zdravie verejných financií;Deficit verejnej správy dosiahol minulý rok úroveň 5,3 % hrubého domáceho produktu (HDP), čo znamená mierny medziročný nárast o 0,1 percentuálneho bodu (p. b.).;"Bratislava 17. apríla (TASR) - Vzhľadom na zlý stav slovenských verejných financií a relatívne priaznivé ekonomické prostredie bolo potrebné začať s výraznou konsolidáciou už v minulom roku, k čomu však nedošlo. Celkový vplyv plnenia rozpočtu v roku 2024 na dlhodobé zdravie verejných financií bol minimálny a konsolidačné úsilie trvalého charakteru bolo mierne záporné. Upozornila na to Rada pre rozpočtovú zodpovednosť (RRZ) v komentári k jarnej notifikácii deficitu a dlhu, ktorú vo štvrtok zverejnil Štatistický úrad (ŠÚ) SR. Deficit verejnej správy dosiahol minulý rok úroveň 5,3 % hrubého domáceho produktu (HDP), čo znamená mierny medziročný nárast o 0,1 percentuálneho bodu (p. b.). Fiškálna rada pripomenula, že ešte začiatkom roka 2024 odhadla koncoročný deficit na 6,1 % HDP, čo však zahŕňalo aj plánované dodávky vojenskej techniky tak, ako s nimi počítala vláda.

„Keďže výrazná časť dodávok sa oneskorila, nebola nakoniec v takom objeme zahrnutá v celkových výdavkoch verejnej správy. To vysvetľuje takmer celý rozdiel medzi odhadom RRZ a konečnou bilanciou za rok 2024 a aj lepší výsledok voči rozpočtovým cieľom, ktoré boli vo výške 6 % HDP,“ priblížila rada s tým, že úspory z neskorších dodávok vojenskej techniky sú iba dočasné a v deficite sa prejavia v nasledujúcich rokoch.  Zároveň poukázala na to, že výsledkom predchádzajúceho nastavenia verejných financií pre rok 2024 a ich absentujúceho trvalého ozdravovania v minulom roku bol výrazný medziročný nárast tzv. štrukturálneho, čiže trvalého deficitu na hodnotu 4,2 % HDP. Medziročne tak vzrástol o 0,9 p. b. Do dosiahnutého výsledku hospodárenia v roku 2024 sa pritom podľa RRZ premietli viaceré dočasné aj trvalé opatrenia, ktoré pomohli zlepšovať celkovú bilanciu a sčasti pomohli zmierniť aj štrukturálny deficit. „Medzi dočasnými boli najmä zníženie sadzby do 2. piliera, dočasné zvýšenie sadzby zdravotných odvodov a zavedenie mimoriadnej sadzby regulovaného odvodu pre banky. Trvalými opatreniami boli najmä zvyšovanie spotrebných daní, znovuzavedenie daňových licencií pre firmy a zvyšovanie daní z nehnuteľností obcami. Celkový pozitívny vplyv opatrení na štrukturálny deficit predstavoval 1,2 % HDP,“ vyčíslila rada. Tento pozitívny vplyv sa však podľa nej neodrazil v celkovom zlepšení deficitu, vrátane štrukturálneho, keďže nekompenzoval predchádzajúce nastavenie verejných financií a zároveň boli prijaté iné trvalé opatrenia s negatívnym vplyvom. Išlo najmä o schválenie plnohodnotného 13. dôchodku, založenie nového ministerstva, ako aj navýšenie výdavkov v zdravotníctve, vymenovala RRZ. „Dosiahnutý výsledok verejných financií v roku 2024 tak ovplyvní aj vývoj v ďalších rokoch, v ktorých by mala ďalej prebiehať konsolidácia. Tá vzhľadom na minuloročný výsledok bude musieť byť koncentrovanejšia v kratšom čase,“ zhodnotil predseda rozpočtovej rady Ján Tóth.";N/A
Teraz.sk;Jarná revízia ukázala vyšší výkon ekonomiky SR v rokoch 2024 a 2023;Podobne revízia výraznejšie prepísala hodnotu rastu ekonomiky v roku 2023 z pôvodných 1,4 % na aktuálnych 2,2 %.;Bratislava 17. apríla (TASR) - Slovenská ekonomika v roku 2024 rástla mierne rýchlejšie, ako naznačovali prvé zverejnené dáta začiatkom marca 2025. Rast hrubého domáceho produktu (HDP) v stálych cenách dosiahol 2,1 %, pôvodne to boli 2 %. Revidovaný objem HDP v roku 2024 v stálych cenách prekročil objem 104,4 miliardy eur, čo bolo o 804 miliónov eur viac ako pôvodne zverejnená hodnota. Vyplýva to z jarnej revízie HDP, ktorú zverejnil Štatistický úrad (ŠÚ) SR. Podobne revízia výraznejšie prepísala hodnotu rastu ekonomiky v roku 2023 z pôvodných 1,4 % na aktuálnych 2,2 %. Dosah revízie na vývoj ekonomiky v rokoch 2021 a 2022 bol len kozmetický. Úpravy súvisia so zapracovaním výstupov z finálnych ročných zisťovaní ukazovateľov vstupujúcich do HDP za rok 2023, ktoré spresnili dáta získavané zo štvrťročných zisťovaní. Súhrnný dosah revízie v rokoch 2021 až 2024 predstavoval zmenu od 0 do 0,8 percentuálneho bodu (p. b.).  Revízia sa súčasne prejavila v hodnotách HDP za jednotlivé štvrťroky. Pôvodné hodnoty medziročného rastu či poklesu reálneho HDP (v stálych cenách) boli upravené od 0,1 p. b. do 0,9 p. b.  Úpravy v jednotlivých štvrťrokoch roka 2024 sú dôsledkom výraznejších úprav základne z roku 2023. Výkony v jednotlivých štvrťrokoch 2023 boli po revízii dynamickejšie, čo prepísalo doteraz známe hodnoty rastu HDP od 0,6 p. b. až do 0,9 p. b. Po revízii si tak HDP v roku 2023 udržal tempo rastu nad úrovňou 2,5 % od druhého až do štvrtého štvrťroka. Pôvodný rast v uvedenom období bol v rozpätí od 1,6 % do 2 %. Hodnoty HDP v jednotlivých štvrťrokoch 2024 sa v druhom a treťom štvrťroku zvýšili a poslednom štvrťroku znížili v porovnaní s doteraz známym stavom. Ekonomika SR vlani v druhom štvrťroku rástla o 2,1 % (pôvodne o 2 %), v treťom štvrťroku o 1,4 % (pôvodne o 1,2 %), a vo štvrtom štvrťroku o 1,7 % (pôvodne o 1,8 %).;N/A
Teraz.sk;Ceny pohonných látok v 15. týždni viditeľne klesli;Cena prémiového benzínu (s oktánovým číslom 98, 99, 100) v prvej polovici apríla dosiahla hodnotu 1,716 eura za liter, medzitýždenne klesla o 4,5 centa.;Bratislava 17. apríla (TASR) - Ceny pohonných látok pre spotrebiteľov počas 15. týždňa medzitýždenne viditeľne klesli. Najvýraznejšie zlacneli benzíny, ktorých hodnoty boli na úrovni z polovice marca. Nafta sa predávala najlacnejšie v roku 2025. Informoval o tom Štatistický úrad (ŠÚ) SR. Cena prémiového benzínu (s oktánovým číslom 98, 99, 100) v prvej polovici apríla dosiahla hodnotu 1,716 eura za liter, medzitýždenne klesla o 4,5 centa. Cena benzínu 98 bola 1,718 eura, medzitýždenne sa jej hodnota znížila o 4,4 centa za liter. Benzín 95 sa predával za 1,508 eura za liter, čo bolo o 4,2 centa menej ako v predchádzajúcom týždni. Prémiová motorová nafta stála 1,654 eura za liter, jej cena klesla o 4,1 centa. Cena klasickej motorovej nafty dosiahla úroveň 1,454 eura za liter, oproti 14. týždňu zlacnela o 3,9 centa. Ceny pohonných látok boli naďalej nižšie ako pred rokom, benzín 95 o 11,1 %, benzín 98 o 10,4 % a motorová nafta o 7,5 %.  Rovnako klesli aj ceny plynov. Skvapalnený zemný plyn (LNG) zlacnel o 7 centov na 1,684 eura za kilogram. Cena skvapalneného ropného plynu (LPG) bola 0,728 eura za liter, o 3,3 centa menej ako pred týždňom. Stlačený zemný plynu (CNG) sa predával za nezmenených 1,661 eura za kilogram. Aktuálne v medziročnom porovnaní bola cena plynu LNG vyššia o 15,6 %, LPG o 4,1 % a CNG o 3,7 %.;N/A
Teraz.sk;Analytik: Inflácia bude rásť, firmy prenášajú do cien transakčnú daň;Sektor hotelov a reštaurácií čelí podľa neho navyšovaniu prevádzkových nákladov, ako aj rastu samotného dopytu.;Bratislava 16. apríla (TASR) - Inflácia bude ďalej rásť, keďže „druhá vlna“ rastu prišla začiatkom apríla po implementovaní transakčnej dane, ktorú firmy rôznymi mechanizmami prenášajú do cien svojich tovarov a služieb. Uviedol to Tomáš Boháček, analytik 365.bank, v komentári k údajom o marcovej harmonizovanej inflácii, ktoré zverejnil Štatistický úrad (ŠÚ) SR. „V rámci jednotlivých kategórií ceny niektorých potravín ďalej rastú (mlieko, vajcia a výrobky z múky), pričom vzhľadom na ochorenie slintačky a krívačky sa bude cena mliečnych a mäsových výrobkov, aj keď krátkodobo, rovnako navyšovať,“ spresnil.  Sektor hotelov a reštaurácií čelí podľa neho navyšovaniu prevádzkových nákladov, ako aj rastu samotného dopytu. Presah nižšej sadzby DPH na ubytovanie sa síce do cien premietol, najmä tlmiacim efektom, teda pri pôvodnej sadzbe by rast cien v odvetví bol ešte vyšší.  „Očakávame, že kulminácia rastu inflácie bude na začiatku leta, kedy by mohli jednotlivé faktory v rámci druhej rastovej vlny v tomto roku vrcholiť. Dlhodobejšou otázkou ostáva najmä vplyv colnej politiky USA, kde je tri mesiace zatiaľ v platnosti znížená desaťpercentná sadzba pre EÚ. Ak by sa dohoda nedosiahla, tretia rastová vlna cien by mohla na Slovensku nastať na začiatku jesene,“ dodal Boháček. ŠÚ SR informoval, že inflácia v SR podľa jednotnej európskej metodiky v marci 2025 medziročne mierne zvýšila tempo svojho rastu. Ceny v medziročnom porovnaní stúpli o 4,2 %, v medzimesačnom porovnaní sa zvýšili o 0,3 %. Priemerná ročná miera harmonizovanej inflácie za posledných 12 mesiacov (od apríla 2024 do marca 2025 vrátane) dosiahla hodnotu 3,3 %.;N/A
Teraz.sk;Analytik: Aktivita v priemysle môže pokračovať vo výraznejšom raste;ŠÚ SR informoval, že hodnota nových objednávok v priemysle vo februári 2025 medziročne vzrástla o 6,5 % a dosiahla objem 5,85 miliardy eur.;Bratislava 16. apríla (TASR) - Aktivita v priemysle môže, vzhľadom na „colné prímerie EÚ - USA“, pokračovať vo výraznejšom raste, ako sa pôvodne očakávalo. Sezónne sú taktiež najväčšie objemy výroby práve na jar a jeseň. Uviedol to Tomáš Boháček, analytik 365.bank, v komentári k údajom o nových priemyselných objednávkach vo februári, ktoré zverejnil Štatistický úrad (ŠÚ) SR. „Rast bol primárne ťahaný najmä vzostupom dopytu po automobiloch, ktorý mal dve príčiny. Rástol tak objem dopytu na zahraničných trhoch, ako aj snaha zásobiť americký trh pred hrozbou implementácie colnej prirážky,“ spresnil analytik.  ŠÚ SR informoval, že hodnota nových objednávok v priemysle vo februári 2025 medziročne vzrástla o 6,5 % a dosiahla objem 5,85 miliardy eur. Je to najrýchlejšie tempo rastu od októbra 2023. Po zohľadnení sezónnych vplyvov sa nové objednávky v priemysle vo februári 2025 oproti januáru 2025 zvýšili o 3,3 %.;N/A
Teraz.sk;Harmonizovaná medziročná inflácia dosiahla v marci 2025 hodnotu 4,2 %;Priemerná ročná miera harmonizovanej inflácie za posledných 12 mesiacov (od apríla 2024 do marca 2025 vrátane) dosiahla hodnotu 3,3 %.;Bratislava 16. apríla (TASR) - Inflácia v SR podľa jednotnej európskej metodiky v marci 2025 medziročne mierne zvýšila tempo svojho rastu. Ceny v medziročnom porovnaní stúpli o 4,2 %, v medzimesačnom porovnaní sa zvýšili o 0,3 %. Informoval o tom Štatistický úrad (ŠÚ) SR. Priemerná ročná miera harmonizovanej inflácie za posledných 12 mesiacov (od apríla 2024 do marca 2025 vrátane) dosiahla hodnotu 3,3 %.  Medziročná harmonizovaná inflácia v SR bola podľa ŠÚ SR mierne vyššia ako hodnota zaznamenaná v rámci národnej metodiky, zverejnená 15. apríla v štatistickom produkte Inflácia - indexy spotrebiteľských cien v marci 2025. V rámci medzimesačného vývoja sa ceny zvýšili v desiatich z 12 odborov, najväčší vplyv mal rast cien v odbore reštaurácie a hotely o 1,4 %. Pokles cien v porovnaní s februárom zaznamenal odbor potraviny s nealko nápojmi aj odbor doprava. V medziročnom porovnaní ceny vzrástli vo všetkých 12 odboroch, a to od 1,1 % v odbore doprava do 10,6 % v odbore vzdelávanie.;N/A
Forbes;Výsledok konsolidácie? Inflácia sa prudko zvýšila – na 3,9 percenta;Podľa Štatistického úradu rast cien na Slovensku v januári výrazne ovplyvnili zmeny sadzieb dane z pridanej hodnoty a nová daň na sladené nealkoholické nápoje;Podľa Štatistického úradu rast cien na Slovensku v januári výrazne ovplyvnili zmeny sadzieb dane z pridanej hodnoty a nová daň na sladené nealkoholické nápoje Medziročná miera inflácie na Slovensku sa v januári tohto roka zrýchlila na medziročné maximum 3,9 percenta z 2,9 percenta v decembri minulého roka. Na medzimesačnej báze sa spotrebiteľské ceny v krajine začiatkom tohto roka zvýšili o 1,7 percenta, čo je najviac za posledné dva roky.Informoval o tom dnes Štatistický úrad. V januári vstúpila na Slovensku do platnosti väčšina opatrení z vládneho konsolidačného balíka, ktoré zvýšili najmä niektoré existujúce dane a zaviedli nové. Podľa Štatistického úradu infláciu na Slovensku v januári výrazne ovplyvnili zmeny sadzieb dane z pridanej hodnoty a nová daň na sladené nealkoholické nápoje. Základná sadzba DPH sa zvýšila na 23 percenta z predchádzajúcich 20 percent.Naopak, napríklad niektoré potraviny sú teraz zdaňované päťpercentnou sadzbou DPH namiesto predchádzajúcich desiatich percent, zatiaľ čo iné potraviny a elektrina podliehajú novej 19-percentnej sadzbe. V januári v porovnaní s rovnakým obdobím minulého roka vzrástli ceny na Slovensku vo všetkých 12 hlavných sledovaných skupinách tovarov a služieb. Ceny sa zrýchlili v skupine potravín a nealkoholických nápojov, ako aj v skupinách bývanie a energie, ktoré spolu tvoria najvyšší podiel na výdavkoch slovenských domácností. Tempo medziročného rastu cien samotných potravín sa v januári spomalilo na 1,7 percenta z 2,4 percenta v decembri. Zlacnelo mäso, chlieb a zelenina. Na druhej strane nealkoholické nápoje zdraželi dvojciferným tempom, najmä v dôsledku novej dane na sladené nápoje, uvádza Štatistický úrad. Podľa úradu práve vývoj cien nealkoholických nápojov, alkoholických nápojov a tabakových výrobkov výrazne ovplyvnil celkovú infláciu na Slovensku. „Očakávanie prudkého rastu cien vplyvom daňových opatrení vládnej konsolidácie sa naplnila. Hoci je hlavná časť skokového rastu inflácie z titulu úprav sadzieb DPH za nami, s ohľadom na nižšiu porovnávaciu základňu z minulého roka je zrejmé, že medziročne bude rásť inflácia aj po zvyšok roka,“ uviedol ekonóm 365.bank Tomáš Boháček. Analytik Slovenskej sporiteľne Matej Horňák uviedol, že ešte vyššej inflácii v januári zabránili pokračujúce vládne kompenzácie zamerané na udržanie cien energií pre domácnosti. Bez tohto opatrenia, ktoré podľa neho v čase nevyhnutného ozdravenia verejných financií príde na stovky miliónov eur, by sa inflácia na Slovensku priblížila k piatim percentám. V Česku v januári medziročná miera inflácie spomalila na 2,8 percenta z decembrových troch percent.;N/A
Forbes;Slovenská ekonomika rástla o 1,8 percenta. Jej budúcnosť závisí od troch faktorov;Hospodárstvo ťahala predovšetkým domáca spotreba, brzdou rastu bola investičná činnosť.;Hospodárstvo ťahala predovšetkým domáca spotreba, brzdou rastu bola investičná činnosť. Slovenská ekonomika rástla na konci roka rýchlejšie ako v treťom kvartáli. Rýchly odhad HDP za štvrtý kvartál, ktorý zverejnil Štatistický úrad, hovorí o raste 1,8 percenta. „Po očistení výsledkov o sezónne vplyvy dosiahol nárast 1,7 percenta. V porovnaní s predchádzajúcim štvrťrokom dosiahol HDP nárast 0,5 percenta,“ pripomínajú analytici. Za celý rok 2024 si ekonomika polepšila o rovné dve percentá. Napríklad NBS odhadovala celoročný rast na úrovni 2,1 percenta. Ekonomika počas posledného kvartálu vyprodukovala v bežných cenách hodnotu 33,9 miliardy eur. Po prepočte do stálych cien bol HDP 26,9 miliardy. Rast podľa štatistikov podporil najmä domáci dopyt, a to konečná spotreba domácností a verejnej správy. Naopak, výkon ekonomiky pribrzdil pokles investičnej činnosti. Zamestnaných bolo 2,439 milióna osôb, čo predstavuje medziročný pokles o 0,2 percenta. Rovnaké číslo zostáva aj po sezónnom očistení. Štatistický úrad zverejnil len rýchly odhad. Podrobnejšia štruktúra je k dispozícii za predchádzajúce štvrťroky. Aktuálne dáta Štatistického úradu za štvrtý kvartál nemali dôvod zásadne prekvapiť. Otáznikom však je, do akej miery ekonomiku spomalia tri významné faktory. Potenciálnymi brzdami ekonomického rastu sú zhoršujúca sa nálada v Nemecku, obchodná vojna Donalda Trumpa aj vplyv konsolidácie. Národná banka Slovenska v decembrovej makroprognóze odhaduje, že v roku 2025 by mala slovenská ekonomika rásť o 2,3 percenta. Komerčné banky sú pesimistickejšie, rozsah ich predpovedí činí 1,4 až 2,1 percenta. Slovensko je bytostne závislé na vývoji v Nemecku a trápenie nášho najvýznamnejšieho obchodného partnera brzdí aj našu ekonomiku, upozorňuje centrálna banka a dodáva, že Slovensko už dlhšie stráca konkurencieschopnosť. Ešte výraznejšie o tejto obave hovoria firmy. Asociácia priemyselných zväzov a dopravy vo svojej analýze pripomína, že Slovensko je dlhodobo vnímané ako exportná krajina, no menej sa hovorí o tom, že rovnako stojí aj na zahraničných investíciách. „Až 93 percent investícií pochádza z krajín EÚ, Veľkej Británie a USA,“ dopĺňa. Priemyselníci pripomínajú, že sme súčasťou globálneho trhu a regiónu strednej Európy, kde sa súperí o investície. V tomto regióne však strácame konkurencieschopnosť, zdôrazňujú. Ako pripomínajú, krajiny ako Česko, Poľsko, Maďarsko či Rakúsko ponúkajú stabilnejšie a výhodnejšie podnikateľské prostredie. „Slovensko má najvyššiu korporátnu daň v regióne, ako jediné z eurozóny zaviedlo daň z finančných transakcií, zvýšilo stropy pre sociálne odvody a navýšilo fixné náklady firiem,“ konštatujú Na najvyššie daňové bremeno bežného zamestnanca upozorňuje ajanalýza Konzervatívneho inštitútu M. R. Štefánika a spoločnosti EIC. Priemyselníci zároveň pripomínajú, že zákazky, ktoré dnes v priemysle realizujeme, boli získané za úplne iných konkurenčných a ekonomických podmienok. „Aj keď na najbližšie dva, tri roky má priemysel zabezpečenú výrobu, treba sa pozerať dopredu,“ vravia. Už dnes sa začína rozhodovať o tom, kam budú smerovať nové projekty – a pri súčasnom nastavení Slovensko nie je v tomto rozhodovaní vo výhodnej pozícii. Reálne podľa asociácie hrozí, že do krajiny prestanú prichádzať nové projekty a dobre platené pracovné miesta s vysokou pridanou hodnotou sa na Slovensku nebudú otvárať. V tejto chvíli stále nie úplne jasné, ktoré opatreniaz avizovanej obchodnej vojnyDonald Trump naozaj realizuje. USA sú pre Slovensko deviatym najvýznamnejším odberateľom. Smerujú tam predovšetkým priemyselné výrobky. Prípadná obchodná vojna by mohla zasiahnuť našu ekonomiku aj sekundárne. Slovensko je dodávateľom európskych krajín, ktoré ďalej exportujú do USA. Člen Rady pre rozpočtovú zodpovednosť Martin Šustervo svojom blogupripomína situáciu spred necelého storočia. „V 30. rokoch minulého storočia boli jednou z hlavných príčin Veľkej hospodárskej krízy clá z dielne amerických republikánov, takzvaný Smoot-Hawley zákon, ktoré rozpútali celosvetovú obchodnú vojnu, keď na americké clá reagovali odvetnými opatreniami Kanada, Mexiko, Austrália a väčšina európskych krajín vrátane vtedajšieho Britského impéria,“ približuje. Dodáva, že v priebehu asi štyroch rokov skolaboval nielen americký, ale aj európsky zahraničný obchod o dve tretiny a HDP o štvrtinu, nezamestnanosť sa zdvojnásobila a drastická sociálno-ekonomická situácia nakoniec viedla k najhoršej vojne v histórii ľudstva. Na druhej strane Šuster dodáva, že to možno s Trumpovými clami nebude až také zlé. Počas jeho prvého mandátu stačilo krajinám EÚ ukázať zoznam odvetných ciel, aby prezident upustil od väčšiny chystaných ciel voči nám. „Aj teraz môžeme mať nádej, že sa nám iba vyhráža a po nejakých, možno iba kozmetických ústupkoch nakoniec clá nebudú,“ uzatvára.;N/A
Forbes;Mzdy Slovákov rástli rýchlejšie ako inflácia vo všetkých oblastiach. Najvýraznejšie v maloobchode;Mzdy zamestnancov na Slovensku vlani rástli rýchlejšie ako inflácia vo všetkých desiatich sledovaných sektoroch ekonomiky, zatiaľ čo v roku 2023 sa zárobky reálne naopak znížili v polovici odvetvia. Vlani vo väčšine sektorov pribudlo pracovníkov. Vyplýva to z údajov, ktoré dnes poskytol Štatistický úrad.;Mzdy zamestnancov na Slovensku vlani rástli rýchlejšie ako inflácia vo všetkých desiatich sledovaných sektoroch ekonomiky, zatiaľ čo v roku 2023 sa zárobky reálne naopak znížili v polovici odvetvia. Vlani vo väčšine sektorov pribudlo pracovníkov. Vyplýva to z údajov, ktoré dnes poskytol Štatistický úrad. Po zohľadnení inflácie mzdy v jednotlivých odvetviach slovenského hospodárstva vlani stúpli od 1,3 do 6,5 percenta. Najviac sa zvýšili v maloobchode, o viac ako päť percent stúpli tiež napríklad v doprave a skladovaní, rovnako ako v priemysle, ktorý je hlavným motorom ekonomiky Slovenska. Rast reálnych miezd znamenal, že pracovníci si mohli dovoliť viac tovarov či služieb. Predvlani, v čase vysokej inflácie, reálne zárobky na Slovensku stúpli len v piatich odvetviach ekonomiky. S výnimkou stavebníctva bolo tempo ich rastu nižšie ako vlani. Počet zamestnancov na Slovensku sa vlani medziročne zvýšil v šiestich odvetviach. V priemysle, ktorý v krajine zamestnáva najviac ľudí, naopak pokračoval dlhodobý pokles zamestnanosti. Znížila sa o 2,2 percenta po poklese o 0,7 percenta v roku 2023.;N/A
Forbes;Slovensko vlani navštívilo viac turistov. Ich počet však neprekonal rekord z roka 2019;Takmer dve tretiny klientov hotelov, penziónov a ďalších ubytovacích zariadení na Slovensku tvorili vlani domáci turisti.;Takmer dve tretiny klientov hotelov, penziónov a ďalších ubytovacích zariadení na Slovensku tvorili vlani domáci turisti. V ubytovacích zariadeniach na Slovensku vlani bolo medziročne o tri percentá viac hostí, čím hotelieri dosiahli druhý najlepší výsledok za celú dobu vedenia záznamov. Stále však neprekonali predcovidový rok 2019, informoval dnes ČTK Štatistický úrad Slovenskej republiky. Na Slovensku sa vlani ubytovalo 5,9 milióna ľudí. V porovnaní s rekordným rokom 2019 to stále predstavovalo pokles o osem percent, teda výpadok viac ako pol milióna hostí. Takmer dve tretiny klientov hotelov, penziónov a ďalších ubytovacích zariadení na Slovensku tvorili vlani domáci turisti. V porovnaní s rokom 2019 chýbalo Slovensku 13 percent zahraničných hostí. Zo zahraničia na Slovensko dlhodobo prichádzajú najmä Česi. Najviac turistov sa vlani na Slovensku ubytovalo v Bratislavskom a Žilinskom kraji. V Českej republike počet turistov vlani prvýkrát prekonal rok 2019, posledný celý rok pred začiatkom pandémie choroby covid-19, ktorá výrazne obmedzila cestovanie.V krajine sa ubytovalo približne 22,8 milióna turistov, čo je medziročne o 3,8 percenta viac, a počet prenocovaní vzrástol o 2,6 percenta na 57,3 milióna nocí.;N/A
Forbes;Priemyslená výroba na Slovensku medziročne klesla, obchodný prebytok sa znížil takmer o tretinu;Priemyselná výroba na Slovensku vlani medziročne klesla o 0,7 % po raste o 4,2 % v predchádzajúcom roku. Podľa predbežných údajov sa obchodný prebytok Slovenska vlani znížil takmer o tretinu na 3,05 miliardy eur – informoval Štatistický úrad SR.;Priemyselná výroba na Slovensku vlani medziročne klesla o 0,7 % po raste o 4,2 % v predchádzajúcom roku. Podľa predbežných údajov sa obchodný prebytok Slovenska vlani znížil takmer o tretinu na 3,05 miliardy eur – informoval Štatistický úrad SR. Vývoj priemyselnej výroby ovplyvnila okrem iného nižšia výroba kovov, ako aj výroba strojov a zariadení. Kľúčová výroba automobilov na Slovensku, ktoré je najväčším svetovým výrobcom vozidiel na obyvateľa, vlani zvýšila produkciu o 4,3 percenta. Darilo sa aj výrobe elektriny a iných energií, ktorá vzrástla o päť percent. Dve tretiny z 15 sledovaných priemyselných odvetví na Slovensku však vlani zaznamenali pokles produkcie. Z dôležitých odvetví sa v porovnaní s predchádzajúcim rokom znížila výroba kovov o osem percent, zatiaľ čo výroba strojov a zariadení klesla o takmer 13 percent. V samotnom decembri minulého roka sa priemyselná výroba na Slovensku podľa revidovaných údajov medziročne znížila o 0,1 %, zatiaľ čo v novembri stagnovala. Minuloročný výsledok obchodnej bilancie Slovenska bol podľa úradu negatívne ovplyvnený výrazným poklesom prebytku v obchode so strojmi a dopravnými zariadeniami, do ktorého patria aj automobily. Slovensko je najväčším výrobcom automobilov na svete v prepočte na obyvateľa. Zahraničný obchod Slovenska vlani ovplyvnil aj prehlbujúci sa deficit v obchode s chemikáliami. Podľa predbežných údajov vývoz tovaru zo Slovenska vlani medziročne klesol o 1,5 %, zatiaľ čo dovoz na Slovensko sa znížil o 0,2 %.;N/A
Forbes;Nálada v slovenskej ekonomike sa zhoršila. Najviac pesimizmu je medzi podnikateľmi;Medzi spotrebiteľmi najviac vzrástli obavy týkajúce sa tvorby úspor. Pesimistickejšie však videli aj vývoj celkovej hospodárskej situácie, ako aj celkovej finančnej situácie ich domácností.;Medzi spotrebiteľmi najviac vzrástli obavy týkajúce sa tvorby úspor. Pesimistickejšie však videli aj vývoj celkovej hospodárskej situácie, ako aj celkovej finančnej situácie ich domácností. Dôvera v slovenskú ekonomiku v januári neudržala rast z konca minulého roka. Indikátor ekonomického sentimentu klesol o 4,7 bodu na úroveň 101,9. Nálada sa zhoršila v troch z piatich zložiek indikátora. Pesimizmus najviac vzrástol medzi podnikateľmi v priemysle, negatívnejšie však situáciu hodnotili aj podnikatelia v službách a aj spotrebitelia. Mierne sa zlepšila nálada v stavebníctve a v obchode. Vo štvrtok o tom informoval Štatistický úrad (ŠÚ) SR. Indikátor dôvery v priemysle zo sezónne očistených údajov v januári poklesol o 7,7 bodu na hodnotu -1. Vývoj indikátora ovplyvnil pokles očakávanej produkcie na nasledujúce tri mesiace. Najväčšími pesimistami boli respondenti v ostatnej výrobe, oprave a inštalácii a výrobe farmaceutických výrobkov. Sezónne očistený indikátor dôvery v službách v januári klesol o 3,6 bodu na hodnotu 10,7 bodu. Podnikatelia zaznamenali pokles dopytu za posledné tri mesiace a zhoršila sa aj podnikateľská situácia. Najväčší pokles dopytu zaznamenali informácie a komunikácia. Podnikateľská situácia sa zhoršila najmä v administratívnych podporných službách. Sezónne upravený indikátor spotrebiteľskej dôvery klesol o 2,6 bodu na úroveň -23,4, čo je najmenej za posledných 20 mesiacov. Indikátor sa nachádza o 3,5 bodu pod úrovňou dlhodobého priemeru. Spotrebitelia boli pesimistickejší pri troch zo štyroch zložiek indikátora, posledná zložka sa medzimesačne nezmenila. Medzi spotrebiteľmi najviac vzrástli obavy týkajúce sa tvorby úspor. Pesimistickejšie však videli aj vývoj celkovej hospodárskej situácie, ako aj celkovej finančnej situácie ich domácností. Vývoj nezamestnanosti vnímajú rovnako ako v minulom mesiaci. Indikátor dôvery v obchode v januári stúpol oproti decembru o 1,3 bodu na hodnotu 12,3. Respondenti hodnotili pozitívne pokles zásob tovarov a očakávajú vyššie podnikateľské aktivity. Optimistické očakávania podnikateľských aktivít na najbližšie tri mesiace prevládali najviac medzi respondentmi v predaji dielov a príslušenstva motorových vozidiel. V januári sezónne upravený indikátor dôvery v stavebníctve oproti predchádzajúcemu mesiacu stúpol o 1,5 bodu na -6,5 vplyvom priaznivejších hodnotení očakávanej zamestnanosti, predovšetkým v podnikoch uskutočňujúcich inžinierske stavby a špecializované stavebné práce.;N/A
Forbes;Priemysel a mzdy v novembri rástli, ale už len pomalšie;Čísla Štatistického úradu za november ukazujú rast slovenskej ekonomiky, na čele s priemyselnými odvetviami, ale aj mierne spomalenie jeho tempa.;Čísla Štatistického úradu za november ukazujú rast slovenskej ekonomiky, na čele s priemyselnými odvetviami, ale aj mierne spomalenie jeho tempa. Novembrové tržby v priemysle na Slovensku medziročne rástli o 3,1 percent (v stálych cenách). Rast tržieb bol miernejší ako v októbri, ale zároveň tretí najvyšší v roku 2024. V pondelok o tom informoval Štatistický úrad (ŠÚ) SR. Pokles tržieb zaznamenali stavebné podniky, a to o 0,6 percent, keď tempo spomalilo tretí mesiac v rade. Nižšie tržby pretrvávali v stavebníctve posledných štrnásť mesiacov. Priemerná nominálna mesačná mzda sa počas novembra 2024 medziročne zvýšila vo všetkých 10 mesačne sledovaných odvetviach, avšak tempo jej rastu vo väčšine odvetví spomalilo. Ani v jednom zo sledovaných odvetví medziročný rast nepresiahol 10 percent. Platy rástli najrýchlejšie v ubytovaní o 9,6 percent a v maloobchode s rastom o 8,8 percent. Rast reálnych miezd dosiahlo 7 z 10 odvetví. V súhrne 11 mesiacov roka 2024 medziročne rástli nominálne aj reálne mzdy vo všetkých 10 mesačne sledovaných odvetviach. Rast nominálnych miezd nad 9 percent dosiahli maloobchod a doprava so skladovaním. Zamestnanosť v novembri 2024 medziročne vzrástla v 6 z 10 mesačne sledovaných odvetví. Najviac stúpla vo vybraných trhových službách, o 5,4 percent. Pomalší rast do 2,3 percent dosiali stavebníctvo, maloobchod, ako aj informácie a komunikácia, ubytovanie a predaj a oprava motorových vozidiel. Medziročný pokles zamestnanosti evidovali štyri odvetvia. V najväčšom zamestnávateľskom odvetví – v priemysle pracovalo o 2,1 percenta menej zamestnaných osôb ako pre rokom. Pokles zamestnancov do 0,8 percenta mal tiež veľkoobchod, ako aj činnosti reštaurácií a pohostinstiev a doprava so skladovaním. Od začiatku roka 2024 zamestnanosť medziročne rástla rovnako v 6 z 10 odvetví, najrýchlejšie vo vybraných trhových službách o 4,8 percent. Počet zamestnancov nad 2 percentá vzrástol v ubytovaní a v informáciách vrátane komunikácie. Medziročne nižšie počty zamestnancov evidoval priemysel, veľkoobchod, doprava vrátane skladovania, ako aj činnosti reštaurácií a pohostinstiev.;N/A
Forbes;Novembrové tržby v maloobchode medziročne vzrástli o 5 percent, potiahol ich zásielkový predaj;Medziročne vyššie tržby v stálych cenách malo až sedem z deviatich zložiek maloobchodu. Výsledok najvýznamnejšie ovplyvnil pretrvávajúci tretinový nárast tržieb zásielkového predaja.;Medziročne vyššie tržby v stálych cenách malo až sedem z deviatich zložiek maloobchodu. Výsledok najvýznamnejšie ovplyvnil pretrvávajúci tretinový nárast tržieb zásielkového predaja. Tržby maloobchodu boli v novembri 2024 medziročne vyššie o 5 percent a reálne vyššiu hodnotu ako v roku 2023 (v stálych cenách) si odvetvie udržalo už jedenásty mesiac za sebou. Vo štvrtok o tom informoval Štatistický úrad (ŠÚ) SR. Z ostatných zložiek vnútorného obchodu zaznamenali medziročne vyššie tržby predaj a oprava motorových vozidiel a motocyklov o 16,2 percenta a ubytovanie o 8,9 percenta. Tržby vo veľkoobchode v bežných cenách boli v novembri o 2,8 percenta vyššie ako v rovnakom období roka 2023. Medziročne vyššie tržby v stálych cenách malo až sedem z deviatich zložiek maloobchodu. Výsledok najvýznamnejšie ovplyvnil pretrvávajúci tretinový nárast tržieb zásielkového predaja, ako aj rast tržieb hyper- a supermarketov o vyše 5 percent. Významný vplyv mal podľa ŠÚ aj mierny rast tržieb v špecializovaných predajniach s ostatným tovarom ako sú predajne textilu, obuvi, drogérie či lekárne a aj dvojciferný rast v špecializovaných predajniach s potravinami, nápojmi a tabakom. Pokles tržieb zaznamenali štatistici v predaji pohonných látok a tiež v predajniach s tovarom pre kultúru a rekreáciu. Pokles tržieb sa prejavil aj v reštauráciách a pohostinstvách, a to o 9,8 percenta. Tržby po sezónnom očistení v novembri medzimesačne rástli v predaji motorových vozidiel vrátane ich opráv o 5,3 percenta a v maloobchode o 0,4 percenta. Naopak, poklesli v ubytovaní o 14,3 percenta a v činnostiach reštaurácií a pohostinstiev o 0,8 percenta. Veľkoobchod mal tržby v porovnaní s októbrom vyššie o 5,6 percenta. V súhrne za 11 mesiacov roka 2024 tržby medziročne rástli v predaji a oprave motorových vozidiel o 1,9 percenta, v maloobchode o 4 percentá a v ubytovaní o 3,7 percenta. Pokles tržieb zaznamenali veľkoobchod a činnosti reštaurácií a pohostinstiev, zhodne o 1,9 percenta.;N/A
Forbes;Medziročná inflácia dosiahla hodnotu 3,2 percenta. Najviac zdraželi potraviny;Medziročná inflácia dosiahla v novembri 2024 hodnotu 3,2 percenta, čo bola tretia najvyššia hodnota od začiatku tohto roku.;Medziročná inflácia dosiahla v novembri 2024 hodnotu 3,2 percenta, čo bola tretia najvyššia hodnota od začiatku tohto roku. Rast cien nad úrovňou 3 percent sa udržal v tomto roku v januári, februári a v októbri. Spotrebiteľské ceny tovarov a služieb v novembri v porovnaní s októbrom vzrástli o 0,2 percenta, medzimesačný rast cien na sklonku roka tak výrazne spomalil, v októbri dosahoval ešte hodnotu 0,7 percenta. Informoval o tom Štatistický úrad (ŠÚ) SR. Najvýznamnejší vplyv mal rast cien v odbore potraviny a nealko nápoje, pričom potravinám sa v priemere v porovnaní s októbrom zvýšili ceny o 0,6 percenta. Rast cien sa dotkol len troch z 9 sledovaných potravinových položiek, ale to stačilo na celkový nárast cien potravín. Zásadný vplyv malo zvýšenie cien mlieka, syrov a vajec o takmer 5 percent a miernejšie zvýšenie do 0,4 percenta zeleniny, ako aj cukru a cukroviniek. Ostatné potravinové triedy, najmä oleje s tukmi, ale aj mäso, chlieb a obilniny, ďalej ovocie, ale aj ryby zlacňovali. Nižšie ceny mali medzimesačne aj minerálne vody alebo káva, čaj a kakao. Rast cien podporilo aj zdražovanie v odbore doprava, a to najmä rastom pohonných látok o 0,9 percenta po mesiacoch poklesu. Celkovo rast cien podporili aj vyššie ceny v odbore odevy a obuv o 0,7 percenta a v odbore bývanie a energie o 0,1 percenta pre drahšie imputované nájomné, v ktorom sa odrážajú najmä vyššie ceny stavebných materiálov a drahšie stočné. Inflácia v medziročnom porovnaní dosiahla v novembri tretiu najvyššiu v tomto roku, 3,2 percenta. Vyššie ceny ako pred rokom sa prejavili vo všetkých 12 odboroch (výdavkových skupinách domácností). Významný vplyv na negatívny vývoj inflácie malo zvýšenie cien v odbore potraviny s nealko nápojmi o 4,7 percenta. Drahšie ako pred rokom spotrebitelia nakupovali najmä oleje a tuky (o takmer 25 percent), ovocie (o vyše 12 percent), ďalej mlieko, syry a vajcia, zeleninu, cukor a cukrovinky o 5 až 7 percent. Chlieb a obilniny mali ceny o 2,5 percenta vyššie ako pre rokom, ceny mäsa ostali bez zmeny. Potraviny s nealkoholickými nápojmi sú druhou najvýznamnejšou položkou vo výdavkoch domácnosti na Slovensku s podielom takmer 24 percent. Najvýznamnejšia položka vo výdavkoch domácnosti – bývanie s energiami si udržala aj v novembri len minimálnu medziročnú zmenu na úrovni plus 1 percent, a aj to bolo ovplyvnené menej významnými položkami ako zvýšenie cien dodávky a odvádzania vôd, smetí, ako aj údržby a opráv obydlia. V súhrne za jedenásť mesiacov roka 2024 boli spotrebiteľské ceny medziročne vyššie o 2,8 percenta.;N/A
Forbes;HDP sa v 3. štvrťroku 2024 medziročne zvýšil o 1,2 percenta, hospodársky rast sa výrazne spomalil;Hrubý domáci produkt (HDP) sa v 3. štvrťroku 2024 medziročne zvýšil o 1,2 percenta (v stálych cenách, sezónne neupravený). Dynamický hospodársky rast zo začiatku roka, keď výkony rástli ešte o 3,3 percenta, sa v aktuálnom štvrťroku výrazne oslabil.;Hrubý domáci produkt (HDP) sa v 3. štvrťroku 2024 medziročne zvýšil o 1,2 percenta (v stálych cenách, sezónne neupravený). Dynamický hospodársky rast zo začiatku roka, keď výkony rástli ešte o 3,3 percenta, sa v aktuálnom štvrťroku výrazne oslabil. Tempo rastu bolo najpomalšie za posledných päť štvrťrokov. Objem HDP v bežných cenách bol medziročne vyšší o 3,5 percenta a dosiahol takmer 33,7 miliardy eur. Po sezónnej úprave vzrástol HDP medzikvartálne oproti 2. štvrťroku 2024 reálne o 0,3 percenta. Informoval o tom Štatistický úrad (ŠÚ) SR. Medziročné zvýšenie hrubej pridanej hodnoty zaznamenalo všetkých 10 sledovaných skupín odvetví. Váhovo najvýznamnejší priemysel zaznamenal rast o 3,5 percenta, na celkovej hrubej pridanej hodnote sa podieľal 30,7 percenta. Rast podporila predovšetkým ostatná výroba, oprava a inštalácia strojov a zariadení o 32,9 percenta, výroba dopravných prostriedkov o 4,5 percenta, ako aj výroba kovov a kovových konštrukcií o 7,2 percenta. Naopak, vyšší rast utlmil pokles v jednom z váhovo najsilnejších odvetví, vo výrobe strojov a zariadení o 2,5 percenta, a tiež vo výrobe textilu, odevov, kože a kožených výrobkov o 3,6 percenta. Výkonnosť druhej najvýznamnejšej skupiny odvetví, a to obchod, doprava, ubytovanie a stravovanie za posledný rok spomalila, vzrástla len mierne, o 0,7 percenta. V súhrne za prvých deväť mesiacov roka 2024 HDP vzrástol o 2,1 percenta (v stálych cenách, sezónne neočistený). Nominálny objem v bežných cenách dosiahol 96,1 miliardy eur.;N/A
Forbes;Zamestnanosť na Slovensku rástla. Priemysel však zaznamenal pokles;Okrem priemyslu sa znížil počet zamestnancov aj v pôdohospodárstve o 12,9 percenta.;Okrem priemyslu sa znížil počet zamestnancov aj v pôdohospodárstve o 12,9 percenta. Počet zamestnaných osôb v treťom štvrťroku medziročne vzrástol o 0,3 percenta na 2,617 milióna ľudí. Rast počtu zamestnancov zaznamenali služby, kde pribudlo 14-tisíc ľudí. Naopak, najvýraznejší úbytok pracovnej sily o 1,3 percenta, čo je 8 800 osôb, bol v priemysle. V utorok o tom informoval Štatistický úrad. „Miera zamestnanosti na Slovensku dosiahla 77,9 percenta a bola medziročne vyššia o 0,5 percentuálneho bodu,“ uviedol úrad. Počet pracujúcich v treťom štvrťroku medziročne vzrástol v polovici z 18 sledovaných odvetví ekonomiky. Úbytok pracovnej sily sa prejavil vo výrobných odvetviach, najmä v priemysle. Okrem priemyslu sa znížil počet zamestnancov aj v pôdohospodárstve o 12,9 percenta. Naopak, v stavebníctve sa ich počet zvýšil o 3,7 percenta.Zamestnanosť medziročne rástla v šiestich krajoch Slovenska. Najviac pracujúcich pribudlo v Košickom kraji, 1,2 percenta. Pokles zaznamenal iba Nitriansky kraj o necelé jedno percento.;N/A
Forbes;Priemerná mzda sa zvýšila na 1 484 eur. Tempo sa však spomalilo;Priemerné mzdy pokračovali v raste, no tempo bolo najslabšie za posledného tri a pol roka.;Priemerné mzdy pokračovali v raste, no tempo bolo najslabšie za posledného tri a pol roka. Nominálna mesačná mzda zamestnanca v hospodárstve sa v treťom štvrťroku 2024 zvýšila medziročne o 5,8 percenta na 1 484 eur. Zamestnanci tak dostávali v priemere o 81 eur viac ako v rovnakom období minulého roka. Medziročný nárast si napriek miernejšiemu tempu stále udržali aj reálne zárobky. Po zohľadnení miery inflácie reálna mzda stúpla o tri percentá. Oproti druhému štvrťroku 2024 vzrástla sezónne očistená nominálna priemerná mzda o jedno percento, informoval v utorok Štatistický úrad.Priemerné mzdy pokračovali v raste, no tempo bolo najslabšie za posledného tri a pol roka. V štruktúre ekonomiky zaznamenalo medziročný rast priemernej nominálnej mzdy 18 z 19 sledovaných odvetví hospodárstva. Zvýšenie hrubých miezd sa pohybovalo od 4,1 percenta v obchode až po 9,7 percenta v dodávke vody. Naopak, hrubé mzdy medziročne klesli pracovníkom v oblasti nehnuteľností, ktoré zároveň ako jediné zo sledovaných odvetví hospodárstva nedokázali odolať inflácii. Reálny rast vyšší ako tri percentá zaznamenali mzdy pracujúcich v deviatich odvetviach. Najviac si reálne prilepšili pracujúci v dodávke vody, potom v umení, zábave a rekreácii, vo vzdelávaní či v dodávke elektriny, plynu a pary.Medzi odvetviami s najvyšším počtom zamestnancov počas tretieho štvrťroka 2024 si udržal vyššie tempo rastu priemysel. Pracujúcim v priemyselnej výrobe nominálne mzdy stúpli o 7,4 percenta na 1 556 eur. Reálny rast ich platov dosiahol 4,6 percenta, čo bolo viac ako v priemere za celé hospodárstvo. V obchode, ktorý zamestnáva po priemysle druhý najvyšší počet osôb, sa priemerná mzda zvýšila o 4,1 percenta na 1 412 eur. Reálne jej hodnota vzrástla o 1,4 percenta, čo bolo výrazne pod priemerom celého hospodárstva.Aktuálne najvyššiu priemernú mesačnú mzdu, presahujúcu 2 400 eur, dosiahli zamestnanci vo finančných a poisťovacích činnostiach, ako aj v oblasti informácií a komunikácie. V desiatich z 19 odvetví ekonomiky bol priemerný zárobok pod hodnotou priemeru celého hospodárstva. Najnižšiu priemernú nominálnu mzdu mali stále zamestnanci v ubytovacích a stravovacích službách (922 eur) a v ostatných činnostiach (1 047 eur). Jedine pracujúcim v ubytovacích a stravovacích službách zárobky neprekročili hranicu tisíc eur.Z územného hľadiska bola nadpriemerná nominálna mesačná mzda iba v Bratislavskom kraji, a to na úrovni 1 784 eur. V ostatných krajoch sa pohybovala od 1 172 eur v Prešovskom do 1 415 eur v Trnavskom kraji. Vo všetkých krajoch priemerná nominálna mzda medziročne vzrástla, pričom najdynamickejší nárast, o 4,5 percenta, zaznamenal Banskobystrický kraj. Reálne zárobky stúpli v siedmich z ôsmich krajov Slovenska, len v Nitrianskom kraji klesli o 0,2 percenta.;N/A
Forbes;Ceny nových aj starých nehnuteľností sa zvýšili. V Bratislavskom kraji až o 7 percent;Realizačné ceny nehnuteľností na Slovensku sa v 3. štvrťroku 2024 medzikvartálne zvýšili v priemere o 2,9 percent. Tempo zdražovania sa udržalo na približne rovnakej úrovni ako v jarných mesiacoch – počas 2. štvrťroka 2024.;Realizačné ceny nehnuteľností na Slovensku sa v 3. štvrťroku 2024 medzikvartálne zvýšili v priemere o 2,9 percent. Tempo zdražovania sa udržalo na približne rovnakej úrovni ako v jarných mesiacoch – počas 2. štvrťroka 2024. Aktuálny nárast cien sa prejavil pri oboch typoch nehnuteľností. Kým na jar dynamickejšie rástli ceny nových nehnuteľností, v lete nabralo na rýchlosti naopak zdražovanie existujúcich nehnuteľností. Ceny novostavieb v 3. štvrťroku stúpli oproti druhému kvartálu len o 0,8 percent, ceny existujúcich nehnuteľností o 3,3 percent. Informoval o tom Štatistický úrad (ŠÚ) SR. Najdynamickejšie zdražovanie na úrovni 7 percent, sa prejavilo v Bratislavskom kraji. V ostatných krajoch sa priemerné zvýšenie cien oboch typov nehnuteľností pohybovalo od 0,2 percent v Trenčianskom kraji po 4,2-percentný nárast v Prešovskom kraji. Najdynamickejšie regionálne zdraženie existujúcich nehnuteľností sa prejavilo v Bratislavskom kraji (o 7,7 percent,) a novostavby najviac zdraželi v Trenčianskom kraji (o 4,9 percent,). Vo vybraných regiónoch SR ceny v porovnaní s predošlým štvrťrokom aj klesali. Pri existujúcich nehnuteľnostiach to bolo v troch krajoch – Nitrianskom, Banskobystrickom a Trenčianskom – a nové nehnuteľnosti zlacneli v dvoch krajoch – Nitrianskom a Banskobystrickom kraji. V referenčnom medziročnom porovnaní sa zdražovanie nehnuteľností zdynamizovalo. V priemere za SR sa v 3. štvrťroku 2024 domy a byty predávali drahšie o 6,2 percent,. V druhom kvartáli tohto roka bol nárast na úrovni 4 percent,. Po roku zlacňovania tak stúpli ceny nehnuteľností už druhý štvrťrok po sebe. Výsledok výraznejšie ovplyvnilo zvýšenie cien existujúcich nehnuteľností, ktoré boli aktuálne drahšie ako pred rokom o 6,6 percent,, zatiaľ čo nové nehnuteľnosti zdraželi o 4,1 percent,. Z hľadiska regionálneho vývoja najvýraznejší nárast, až o 21 percent,, zaznamenal Žilinský kraj, a to predovšetkým zásluhou zdražovania starších nehnuteľností. Ich ceny boli takmer o štvrtinu vyššie ako pred rokom. Nové nehnuteľnosti v tomto regióne stúpli o 9 percent,. Na druhom mieste sa umiestnil Košický kraj s medziročným rastom cien o 8,6 percent,. Ceny starších nehnuteľností tu medziročne vzrástli o vyše 9 percent, a nové nehnuteľnosti o viac ako 6 percent,.;N/A
Forbes;Inflácia v októbri vzrástla na 3,1 percenta, je to tretí najhorší mesiac v tomto roku;Inflácia stúpla v októbri na 3,1 percenta zo septembrových 2,6 percenta. Nárast cien v medziročnom porovnaní tak dosiahol po januári a februári tretiu najvyššiu tohtoročnú hodnotu.;Inflácia stúpla v októbri na 3,1 percenta zo septembrových 2,6 percenta. Nárast cien v medziročnom porovnaní tak dosiahol po januári a februári tretiu najvyššiu tohtoročnú hodnotu. Rast cien v porovnaní so septembrom dosiahol 0,7 percenta, čo bolo zhodne s januárom najvyššie medzimesačné tempo rastu v tomto roku. Najvýraznejší nárast sa prejavil pri cenách potravín a nealkoholických nápojov, informoval v piatok Štatistický úrad (ŠÚ) SR. V októbri ceny vzrástli v 11 z 12 odborov v rozsahu od 0,8 percenta v odbore bývanie a energie do 9,8 percenta v odbore vzdelávanie. Zlacnenie zaznamenal len odbor doprava. Najvýznamnejší vplyv na vývoj inflácie mali naďalej vyššie ceny v odbore potraviny s nealko nápojmi o 5 percent. Priplatili sme si najmä za oleje a tuky o 30,5 percenta, čo predstavuje najvýraznejšie zvýšenie v tomto roku. Zdražela aj zelenina o 13,3 percenta, ovocie o 11,9 percenta a nealkoholické nápoje o 4,3 percenta. Poklesli iba ceny mäsa o 0,5 percenta. Celkovú infláciu negatívne ovplyvňujú položky, ktorých ceny narástli v predošlých mesiacoch a tento efekt pretrváva celý nasledujúci rok, a to vyššie ceny vzdelávania, alkoholických nápojov, zdravotníckych výrobkov a potrieb, stravovacích služieb, výrobkov a služieb osobnej starostlivosti, poistenia, dovolenkových zájazdov, nábytku a bytového zariadenia, odevov a obuvi, rekreačných a kultúrnych služieb, novín, kníh a kancelárskych potrieb. Ceny pohonných látok boli v porovnaní s rovnakým obdobím minulého roka medziročne ešte stále výrazne nižšie, a to o 9,5 percenta, a mali pozitívny vplyv na infláciu. Tento efekt však prekrylo zdražovanie iných položiek v odbore doprava najmä dopravných služieb o 16,5 percenta. Medziročne klesli ceny audiotechniky, zariadení na spracovanie informácií a domácich spotrebičov.;N/A
Forbes;Medziročný pokles stavebnej produkcie sa v septembri zrýchlil na viac ako 17 percent;Produkcia stavebných firiem v septembri dosiahla 672 miliónov eur, čo je po prepočte do stálych cien medziročný pokles až o 17,5 percenta. Ide o najhlbší prepad v rámci mesačných výsledkov od októbra 2020.;Produkcia stavebných firiem v septembri dosiahla 672 miliónov eur, čo je po prepočte do stálych cien medziročný pokles až o 17,5 percenta. Ide o najhlbší prepad v rámci mesačných výsledkov od októbra 2020. Spomalenie vykazuje stavebný sektor už od decembra minulého roku s výnimkou apríla tohto roka. V porovnaní s augustom sa stavebná produkcia znížila o 3,9 percenta, informoval v pondelok Štatistický úrad (ŠÚ) SR. V dvojcifernom poklese skončili všetky zložky stavebnej produkcie. Domáca nová výstavba sa prepadla o 15,5 percenta, opravy a údržba o 12,8 percenta, najmenšia zložka – ostatné práce o vyše štvrtinu. Stavebná produkcia realizovaná v SR tvorila viac ako 89 percent celkového objemu stavebníctva. V členení podľa typu stavieb podielovo významnejšia výstavba budov medziročne zaostávala o 13,1 percenta, práce na inžinierskych stavbách, kam patrí aj výstavba diaľnic, boli nižšie až o 18,6 percenta. Až tretinový prepad svojej produkcie vykázali stavebné firmy pôsobiace v zahraničí. Ich podiel na celkovej produkcii tvoril 11 percent. V súhrne za deväť mesiacov roka 2024 hodnota stavebnej produkcie prevýšila 5,1 miliardy eur, čo bolo medziročne menej o 7,2 percenta. Spomalili všetky jej zložky, dominantná nová výstava o 8,7 percenta a opravy a údržba o 3,3 percenta. Z hľadiska výrobného zamerania výstavba budov poklesla o 4,8 percenta a práce na inžinierskych stavbách o 13,3 percenta. Zaostávali aj práce slovenských firiem realizované v zahraničí, a to o 3,1 percenta.;N/A
Forbes;Hrubý národný dôchodok za rok 2023 dosiahol medziročný rast. Zvýšil sa o 12,5 percent;Hrubý národný dôchodok (HND) Slovenskej republiky v roku 2023 dosiahol hodnotu 120,1 miliardy eur, čo bolo o 12,5 percent vyššia hodnota ako bol HND v roku 2022.;Hrubý národný dôchodok (HND) Slovenskej republiky v roku 2023 dosiahol hodnotu 120,1 miliardy eur, čo bolo o 12,5 percent vyššia hodnota ako bol HND v roku 2022. Dáta o HND sa menili v celom časovom rade vďaka benchmarkovej revízii. Za predchádzajúce obdobie sa najvyššie zmeny zaznamenali v roku 2022 o -0,01 percent a v roku 2021 o 1,64 percent. Informoval o tom Štatistický úrad (ŠÚ) SR. Hodnota HND sa určuje z hodnoty hrubého domáceho produktu (HDP), ktorý vyjadruje celkovú výkonnosť ekonomiky vytvorenú na území Slovenskej republiky. HND sa vypočíta z hodnoty HDP odpočítaním prvotných dôchodkov platených rezidentskými inštitucionálnymi jednotkami nerezidentským inštitucionálnym jednotkám a pripočítaním prvotných dôchodkov prijatých rezidentskými inštitucionálnymi jednotkami zo zahraničia. Prvotné dôchodky platené do zahraničia v sebe zahŕňajú odmeny zamestnancov, dôchodky z majetku, dane z produkcie a dovozu platené inštitúciám EÚ. Na druhej strane prvotné dôchodky prijaté zo zahraničia v sebe zahŕňajú odmeny zamestnancov, dôchodky z majetku a subvencie z inštitúcií EÚ.;N/A
Forbes;Spotrebitelia platili v septembri o 2,6 percenta vyššie sumy ako pred rokom;Spotrebiteľské ceny tovarov a služieb v septembri medzimesačne vzrástli v priemere o 0,1 percenta, čo bolo menej ako v predošlých dvoch mesiacoch. Spotrebitelia platili v septembri o 2,6 percenta vyššie sumy ako pred rokom, inflácia spomalila na úroveň zaznamenanú v júli.;Spotrebiteľské ceny tovarov a služieb v septembri medzimesačne vzrástli v priemere o 0,1 percenta, čo bolo menej ako v predošlých dvoch mesiacoch. Spotrebitelia platili v septembri o 2,6 percenta vyššie sumy ako pred rokom, inflácia spomalila na úroveň zaznamenanú v júli. Spolu za deväť mesiacov roka 2024 sa spotrebiteľské ceny medziročne zvýšili o 2,7 percenta. Informoval o tom Štatistický úrad (ŠÚ) SR. Najzásadnejší vplyv na celkový medzimesačný rast cien tovarov a služieb v septembri mal rast cien v odboroch vzdelávanie a stravovania v odbore reštaurácie a hotely. Významný podiel na medzimesačnom raste cien malo tiež zdražovanie v odbore bývanie a energie o 0,3 percenta. Obyvatelia si v porovnaní s augustom priplatili najmä za skutočné nájomné (2,6 percenta), údržbu a opravy obydlia, za vodné, stočné a zber odpadu, ale aj za imputované nájomné. Medzimesačne klesli len ceny pevných palív. Inflácia v medziročnom porovnaní dosiahla v septembri úroveň rastu 2,6 percenta. Medziročne vyššie ceny boli v 11 z 12 odborov (výdavkových skupinách domácností), a to v rozsahu od 0,8 percenta v odbore bývanie a energie do 10,9 percenta v odbore vzdelávanie. Lacnejšie ako pred rokom boli iba ceny v odbore doprava. Najvýznamnejší vplyv na vývoj inflácie malo v septembri zvyšovanie cien vo vzdelávaní, ale najmä v odbore potraviny s nealko nápojmi o 3,1 percenta. Tempo rastu viac ako 3 percentá mali obe hlavné skupiny tohto odboru. Spomedzi potravín vyššie ceny ako vlani malo osem z deviatich skupín tovarov. Najviac výsledok ovplyvnili najmä o štvrtinu medziročne drahšie oleje a tuky a mierne zdraženie do 6 percent zeleniny, ale aj chleba a obilnín, či mlieka, syrov a vajec. Lacnejšie ako minulý rok sa v septembri predávalo iba mäso (o 0,9 percenta), ktorého priemerné ceny klesli v tomto roku už druhýkrát. V odbore bývanie s energiami, ktorý je najvýznamnejšou zložkou vo výdavkoch domácností, pretrváva medziročne len minimálne zvýšenie cien, aktuálne to v septembri bolo 0,8 percenta. V rámci jednotlivých zložiek tohto odboru bol rast cien skutočného nájomného, vodného a stočného, údržby a opráv obydlia mierne kompenzovaný medziročne nižšími cenami za imputované nájomné a pevné palivá. Významný vplyv na infláciu mal pokles cien v doprave, a to predovšetkým pohonných látok, ktoré boli v septembri medziročne lacnejšie o 13,5 percenta. Dokázali kompenzovať aj rast cien v ďalších zložkách odboru – dopravné služby (o 14,9 percenta) a dopravné prostriedky (1,4 percenta).;N/A
Forbes;Zamestnanosť v auguste najviac rástla v trhových službách. Najmenej naopak v ubytovaní;Zamestnanosť sa na Slovensku v auguste najviac zvýšila v trhových službách, najmenej v ubytovaní. Z desiatich sledovaných odvetví ekonomiky medziročne vzrástla v polovici z nich.;Zamestnanosť sa na Slovensku v auguste najviac zvýšila v trhových službách, najmenej v ubytovaní. Z desiatich sledovaných odvetví ekonomiky medziročne vzrástla v polovici z nich. „Najväčšie zamestnávateľské odvetvie priemysel naďalej evidoval medziročný úbytok zamestnancov, aktuálne o 2,3 percent, čo bolo najviac spomedzi sledovaných odvetví. Medziročne nižšiu zamestnanosť mali aj ubytovanie, doprava so skladovaním, činnosti reštaurácií a pohostinstiev, ako aj predaj a oprava motorových vozidiel,“ informoval Štatistický úrad (ŠÚ) SR. Najväčšie zvýšenie o 4,7 percent zaznamenali v auguste trhové služby. Rovnako rast počtu pracovných síl do 2,3 percent evidovali aj informácie a komunikácie, stavebníctvo, veľkoobchod a maloobchod. Od začiatku tohto roka zamestnanosť medziročne vzrástla v piatich z desiatich sledovaných odvetví, najrýchlejšie v trhových službách o 4,8 percent a informáciách a komunikácii o 3,4 percent. V medziročnom porovnaní mali nižšie počty zamestnancov v priemysle, veľkoobchode, doprave vrátane skladovania, maloobchode či v reštauráciách a pohostinstvách.;N/A
Forbes;Stavebníctvu sa stále nedarí, stavebná produkcia sa v auguste  prepadla o 11,5 percenta;Produkcia v stavebníctve dosiahla v auguste úroveň 620,2 milióna eur, čo znamená medziročný prepad o 11,5 percenta. Bol to najhorší výsledok od októbra 2020.;Produkcia v stavebníctve dosiahla v auguste úroveň 620,2 milióna eur, čo znamená medziročný prepad o 11,5 percenta. Bol to najhorší výsledok od októbra 2020. Stavebné odvetvie zápasí s poklesom svojej výkonnosti už od decembra minulého roku, medziročný rast produkcie evidovalo len v apríli 2024. Po zohľadnení vplyvov sezónnosti sa stavebná produkcia znížila o 4,3 percenta. V piatok o tom informoval Štatistický úrad (ŠÚ) SR. Zaostávanie celého odvetvia spôsobil najmä prepad rozhodujúcej domácej novej výstavby o 14,6 percenta, ale aj pokles tuzemských prác na oprave a údržbe o 5,2 percenta. Rástla iba najmenšia zložka – ostatné práce, a to až o štvrtinu. Stavebná produkcia realizovaná v SR tvorila takmer 90 percent celkového objemu stavebníctva. Podľa typu stavieb prác podielovo významnejšia výstavba budov medziročne zaostávala o 4,7 percenta, avšak až o pätinu (o 21 percent) sa prepadli práce na inžinierskych stavbách, kam patrí aj výstavba diaľnic. Medziročný pokles produkcie o 16,3 percenta vykázali aj stavebné firmy realizujúce práce v zahraničí. Ich podiel na celkovej produkcii tvoril 10 percent. V súhrne za osem mesiacov roka 2024 stavebná produkcia dosiahla takmer 4,5 miliardy eur, čo bolo medziročne menej o 5,4 percenta. Nižší výkon ako pred rokom mali všetky zložky domácej produkcie, dominantná nová výstava o 7,5 percenta a opravy a údržba o 1,8 percenta. Z hľadiska výrobného zamerania výstavba budov poklesla o 3,6 percent a práce na inžinierskych stavbách o 12,3 percenta. Mierne navýšenie sa prejavilo len pri prácach v zahraničí.;N/A
Forbes;Hrubý národný dôchodok za rok 2023 dosiahol medziročný rast. Zvýšil sa o 12,5 percent;Hrubý národný dôchodok (HND) Slovenskej republiky v roku 2023 dosiahol hodnotu 120,1 miliardy eur, čo bolo o 12,5 percent vyššia hodnota ako bol HND v roku 2022.;Hrubý národný dôchodok (HND) Slovenskej republiky v roku 2023 dosiahol hodnotu 120,1 miliardy eur, čo bolo o 12,5 percent vyššia hodnota ako bol HND v roku 2022. Dáta o HND sa menili v celom časovom rade vďaka benchmarkovej revízii. Za predchádzajúce obdobie sa najvyššie zmeny zaznamenali v roku 2022 o -0,01 percent a v roku 2021 o 1,64 percent. Informoval o tom Štatistický úrad (ŠÚ) SR. Hodnota HND sa určuje z hodnoty hrubého domáceho produktu (HDP), ktorý vyjadruje celkovú výkonnosť ekonomiky vytvorenú na území Slovenskej republiky. HND sa vypočíta z hodnoty HDP odpočítaním prvotných dôchodkov platených rezidentskými inštitucionálnymi jednotkami nerezidentským inštitucionálnym jednotkám a pripočítaním prvotných dôchodkov prijatých rezidentskými inštitucionálnymi jednotkami zo zahraničia. Prvotné dôchodky platené do zahraničia v sebe zahŕňajú odmeny zamestnancov, dôchodky z majetku, dane z produkcie a dovozu platené inštitúciám EÚ. Na druhej strane prvotné dôchodky prijaté zo zahraničia v sebe zahŕňajú odmeny zamestnancov, dôchodky z majetku a subvencie z inštitúcií EÚ.;N/A
Forbes;Inflácia na Slovensku v marci predstavovala štyri percentá. Bola najvyššia od konca roka 2023;Medziročná miera inflácie na Slovensku v marci dosiahla štyri percentá, bola tak najvyššia od konca roka 2023. Vo februári spotrebiteľské ceny v krajine stúpli v porovnaní s rovnakým obdobím vlaňajška o 3,8 percenta, uviedol to Štatistický úrad.;Medziročná miera inflácie na Slovensku v marci dosiahla štyri percentá, bola tak najvyššia od konca roka 2023. Vo februári spotrebiteľské ceny v krajine stúpli v porovnaní s rovnakým obdobím vlaňajška o 3,8 percenta, uviedol to Štatistický úrad. Vývoj cien tovarov a služieb v tomto roku ovplyvňujú aj opatrenia z vládneho konsolidačného balíka, ktorého cieľ je najmä zvýšiť príjmy štátu z daní. Tempo medziročnej inflácie na Slovensku v marci podľa štatistikov najviac ovplyvnili drahšie potraviny a nealkoholické nápoje. Táto skupina tovarov zdražela o 3,2 percenta, z toho nealkoholické nápoje o 15 percent. Nadpriemerne sa zvýšili aj ceny olejov a tukov, ďalej mlieka, syrov, vajec, ako aj ovocia, cukru a cukroviniek. K rastu inflácie prispelo aj zvyšovanie cien v reštauráciách a hoteloch, ďalej niektorých služieb a drahšie alkoholické nápoje a tabakové výrobky. Za bývanie a energie, čo je najväčšia položka vo výdavkoch slovenských domácností, si spotrebitelia priplatili 2,4 percenta. Ceny v tejto kategórii tak rástli najpomalšie od začiatku tohto roka. Medzimesačne spotrebiteľské ceny v marci na Slovensku stúpli o 0,3 percenta po raste o 0,4 percenta vo februári. Slovensko tento rok zmenilo sadzby dane z pridanej hodnoty (DPH), súčasť konsolidačného balíka je tiež zavedenie nových daní, vrátane dane zo sladených nealkoholických nápojov. Základná sadzba DPH stúpla na 23 z predchádzajúcich 20 percent, na niektoré potraviny či ubytovacie služby však naopak klesla na päť z predchádzajúcich desiatich percent. V Česku spotrebiteľské ceny v marci medziročne vzrástli o 2,7 percenta, rovnako ako vo februári. Medzimesačne ceny stúpli o 0,1 percenta.;N/A
Forbes;Pokles priemyselnej produkcie Slovenska sa spomalil. Výroba automobilov zatiaľ rastie;Priemyselná produkcia Slovenska vo februári zmiernila tempo medziročného poklesu na 1,3 percenta. V januári sa po spresnení dát znížila o 5,1 percenta oproti predtým vykazovanému prepadu o 5,2 percenta. Vyplýva to z údajov, ktoré poskytol Štatistický úrad. Podľa analytika Mariána Kočiša možno obrat vo vývoji priemyslu čakať po zotavení európskej ekonomiky, vývoj však ovplyvní tiež dopady obchodnej vojny.;Priemyselná produkcia Slovenska vo februári zmiernila tempo medziročného poklesu na 1,3 percenta. V januári sa po spresnení dát znížila o 5,1 percenta oproti predtým vykazovanému prepadu o 5,2 percenta. Vyplýva to z údajov, ktoré poskytol Štatistický úrad. Podľa analytika Mariána Kočiša možno obrat vo vývoji priemyslu čakať po zotavení európskej ekonomiky, vývoj však ovplyvní tiež dopady obchodnej vojny. Kľúčová výroba automobilov síce vo februári stúpla oproti rovnakému obdobiu vlaňajška o 12 percent, ani to ale nepomohlo k návratu celého priemyslu k rastu. Hlavnou brzdou bola podľa štatistikov pokračujúca slabšia výroba kovov, ďalej strojov, elektrických zariadení a tiež pokles výkonov v energetike. Produkcia automobilov na Slovensku, ktoré je v prepočte na obyvateľa najväčším výrobcom vozidiel na svete, si dvojciferné tempo medziročného rastu udržala druhý mesiac v rade. Ďalšie štyri významné priemyselné odvetvia v krajine však zaznamenali pokles výkonov v rozmedzí zhruba od siedmich do 14 percent. V súhrne za prvé dva mesiace tohto roka priemyselná produkcia Slovenska klesla medziročne o 3,2 percenta. Pokles dva mesiace v rade slovenský priemysel zaznamenal naposledy vlani na jar. „Kľúčovým faktorom pre oživenie priemyselnej činnosti bude zotavenie európskej ekonomiky na čele s Nemeckom. Slovensko ako malá a otvorená ekonomika je zvlášť citlivé na riziká obchodných vojen, „napísal v komentári Kočiš, ktorý je analytikom banky Slovenská sporiteľňa. Za pozitívnu správu Kočiš označil rozhodnutie amerického prezidenta Donalda Trumpa odložiť platnosť zvýšených ciel pre väčšinu krajín, s výnimkou Číny. Napriek tomu najbližšie mesiace podľa analytika prinesú vysokú mieru neistoty, čo bude znamenať dodatočnú záťaž pre priemyselníkov a ďalších exportérov. Dodal, že podceňovať nemožno eskaláciu obchodnej vojny medzi Spojenými štátmi a Čínou, ktoré si zvýšili clá na vzájomnú obchodnú výmenu. V Česku priemyselná produkcia vo februári medziročne reálne vzrástla o 1,5 percenta, predtým štyri mesiace v rade klesala. K februárovému obratu prispeli napríklad potravinársky priemysel, výroba strojov a zariadení alebo výroba elektrických zariadení.;N/A
Forbes;Nálada podnikateľov a spotrebiteľov na Slovensku sa zhoršuje. Klesá záujem o zábavu aj rekreácie;Celková ekonomická nálada podnikateľov a spotrebiteľov na Slovensku v marci klesla na najnižšiu úroveň od vlaňajšieho novembra. Dôvodom tohto vývoja bol pesimizmus podnikateľov v priemysle a v službách. Vyplýva to z údajov, ktoré dnes ČTK poskytol Štatistický úrad.;Celková ekonomická nálada podnikateľov a spotrebiteľov na Slovensku v marci klesla na najnižšiu úroveň od vlaňajšieho novembra. Dôvodom tohto vývoja bol pesimizmus podnikateľov v priemysle a v službách. Vyplýva to z údajov, ktoré dnes ČTK poskytol Štatistický úrad. Ukazovateľ ekonomickej nálady sa v treťom mesiaci roka znížil na 99,6 bodu z februárových 102,9 bodu. Oproti vlaňajšku je nižší o 4,4 bodu a za svojím dlhodobým priemerom zaostal o 6,4 bodu. Podnikatelia v priemysle, ktorý je motorom slovenskej ekonomiky, hlásili najmä zvýšenie stavu zásob produkcie a pokles objednávok. V sektore služieb najväčší pokles záujmu klientov zaznamenali firmy v oblasti umenia, zábavy a rekreácie. Prvý raz po pol roku sa na Slovensku podľa štatistikov zlepšila ekonomická nálada spotrebiteľov. Obyvatelia lepšie hodnotili finančnú situáciu svojich domácností, vývoj nezamestnanosti aj celkovej hospodárskej situácie. Optimizmus rástol tiež u podnikateľov v maloobchode a stavebníctve. Taktiež v Česku dôvera v ekonomiku tento rok v marci vzrástla, oproti februáru o 1,7 bodu na hodnotu 99,5 bodu. Dostala sa tak na takmer trojročné maximum.;N/A
Forbes;Inflácia sa na Slovensku mierne spomalila na 3,8 percenta. Ceny potravín však stále rastú;Tempo medziročného rastu cien tovarov a služieb sa vo februári spomalilo na 3,8 percenta z januárového tohtoročného maxima 3,9 percenta. ČTK o tom dnes informoval Štatistický úrad.;Tempo medziročného rastu cien tovarov a služieb sa vo februári spomalilo na 3,8 percenta z januárového tohtoročného maxima 3,9 percenta. ČTK o tom dnes informoval Štatistický úrad. Vývoj spotrebiteľských cien podľa štatistikov naďalej ovplyvňovali zmeny v sadzbách dane z pridanej hodnoty a nová daň zo sladených nápojov. Tie sú súčasťou posledného konsolidačného balíka vlády premiéra Roberta Fica, ktorého cieľom je zvýšiť príjmy štátu. Do inflácie sa premietli okrem iného vyššie ceny alkoholických aj nealkoholických nápojov. Tempo zdražovania potravín v medziročnom porovnaní mierne zrýchlilo na 1,8 percenta z januárových 1,7 percenta. V úvode tohto roka sa na potraviny v krajine znížila sadzba DPH, naopak základná sadzba DPH stúpla. Ceny bývania a energií stúpli vo februári oproti vlaňajšku o 2,7 percenta po raste o 2,5 percenta v prvom mesiaci roka. Výraznejšiemu zdraženiu v tejto kategórii zabránili pokračujúce štátne kompenzácie cien energií pre rodiny. Náklady na bývanie spolu s potravinami majú najväčší podiel na výdavkoch slovenských domácností. Výraznejší vplyv na infláciu mal vývoj cien v kategórii reštaurácie a hotely, v ktorej ceny stúpli o 7,6 percenta, a to hlavne pre zdraženie gastronomických služieb. Taktiež v Česku medziročná miera inflácie vo februári mierne spomalila, a to na 2,7 percenta z januárových 2,8 percenta.;N/A
Forbes;Reálne mzdy na Slovensku rástli naprieč ekonomikou, najviac, až o 9 percent, v dvoch sektoroch;Mzdy zamestnancov na Slovensku v januári po zohľadnení inflácie rástli v medziročnom porovnaní naprieč celou ekonomikou, vo väčšine z desiatky sledovaných odvetví však klesol počet pracovníkov.;Mzdy zamestnancov na Slovensku v januári po zohľadnení inflácie rástli v medziročnom porovnaní naprieč celou ekonomikou, vo väčšine z desiatky sledovaných odvetví však klesol počet pracovníkov. Rast reálnych zárobkov sa v prvom mesiaci tohto roka pohyboval od 0,3 do 9,1 percenta. Najmenej sa zvýšil vo vybraných službách, kam patria napríklad administratívne, právne a účtovnícke činnosti. Najviac si prilepšili pracovníci v predaji a opravách motorových vozidiel. ČTK o tom dnes informoval Štatistický úrad. Plošný rast miezd po zohľadnení inflácie zaznamenalo Slovensko naposledy vlani v októbri, zárobky rástli aj v priemere za celý rok 2024. Tento vývoj znamenal rast kúpyschopnosti, pracovníci tak mohli viac míňať. Počet zamestnancov sa v januári znížil v šiestich sektoroch slovenskej ekonomiky. Pokračoval dlhodobý úbytok pracovníkov v kľúčovom priemysle, kde zamestnanosť v januári medziročne klesla o 2,3 percenta. Naopak, viac ľudí pracovalo hlavne v ubytovacích službách.;N/A
Forbes;Zahraničný obchod Slovenska sa v januári  výrazne prepadol, a to ešte pred Trumpovými clami;Bilancia zahraničného obchodu Slovenska sa v januári podľa predbežných údajov v medziročnom porovnaní výrazne zhoršila. Vykázala deficit takmer 394 miliónov eur, zatiaľ čo pred rokom skončila v prebytku 525 miliónov eur. Informoval o tom Štatistický úrad.;Bilancia zahraničného obchodu Slovenska sa v januári podľa predbežných údajov v medziročnom porovnaní výrazne zhoršila. Vykázala deficit takmer 394 miliónov eur, zatiaľ čo pred rokom skončila v prebytku 525 miliónov eur. Informoval o tom Štatistický úrad. K výsledku obchodnej bilancie v prvom tohtoročnom mesiaci prispel značný rast dovozu rôznych komodít, zatiaľ čo export sa zvýšil len mierne. Hodnota importu tovaru do krajiny stúpla medziročne o 12,8 percenta, čo bolo najrýchlejšie od konca roku 2022. O šestinu vzrástol dovoz v najsilnejšej kategórii stroje a zariadenia, do ktorej patria napríklad súčiastky motorových vozidiel a smartfóny. Export zo Slovenska sa v januári zvýšil medziročne o 1,2 percenta. Stagnoval vývoz v kategórii, kam patrí aj vývoz automobilov, ktorých výroba je kľúčovou súčasťou slovenského priemyslu. Slovensko si udržuje pozíciu najväčšieho výrobcu automobilov na svete v prepočte na obyvateľa. K miernemu zvýšeniu celkového exportu zo Slovenska v januári podľa štatistikov prispela skupina tovaru, ktorá zahŕňa napríklad ropné produkty a elektrickú energiu. „Zahraničný obchod bol v úvode roka ovplyvnený snahou pokryť očakávaný zvýšený dopyt po automobiloch na zahraničných trhoch pred novými clami. Počas roka bude zahraničný obchod vykazovať vyššie deficity, ovplyvnený vývojom na globálnom trhu, ktorý sa po zmene americkej obchodnej politiky stáva náchylnejším na pokles predajov,“ napísal v komentári analytik 365.bank Tomáš Boháček. Ekonóm banky  Slovenská sporiteľňa Matej Horňák uviedol, že kľúčové pre slovenských exportérov bude, ako sa Európska únia dokáže vysporiadať s možnou obchodnou vojnou s USA a so zhoršenou konkurencieschopnosťou európskeho priemyslu. Obchodná bilancia Slovenska v januári vykázala schodok druhý mesiac v rade. Vlani v decembri podľa spresnených údajov deficit dosiahol zhruba 584 miliónov eur oproti pôvodne vykazovanému deficitu 700 miliónov eur. Celkovo tak za minulý rok zahraničný obchod skončil v prebytku 3,29 miliardy eur (82,1 miliardy korún), čo znamenalo medziročný pokles viac ako o štvrtinu. V januári do medzinárodného obchodu ešte nezasiahla nová colná politika americkej vlády Donalda Trumpa, ktorý sa do úradu vrátil až pred koncom mesiaca.;N/A
Forbes;Mzdy na Slovensku po dvoch rokoch reálne stúpli. Najviac sa zarába vo finančnom a poisťovacom sektore;Priemerná mesačná mzda na Slovensku vlani stúpla o 6,6 percenta na 1524 eur. Po zohľadnení inflácie sa zvýšila o 3,7 percenta, čo je najrýchlejšie od roku 2019. V rokoch 2022 a 2023 reálne zárobky v krajine klesli.;Priemerná mesačná mzda na Slovensku vlani stúpla o 6,6 percenta na 1524 eur. Po zohľadnení inflácie sa zvýšila o 3,7 percenta, čo je najrýchlejšie od roku 2019. V rokoch 2022 a 2023 reálne zárobky v krajine klesli. Miera nezamestnanosti na základe medzinárodne porovnateľnej metodiky vlani na Slovensku dosiahla nové minimum 5,3 percenta. ČTK o tom dnes informoval Štatistický úrad. V minulom roku sa priemerná mzda zvýšila v 18 z 19 sledovaných odvetví. V stavebníctve stúpla o 4,5 percenta. Najviac, o 11,3 percenta, stúpla u distribútorov elektriny a ostatných energií, ktorí stúpli o 18 percent. Nominálne zárobky sa medziročne znížili v sektore realitných činností, ktorý zahŕňa napríklad realitné kancelárie. Najviac vlani zarábali zamestnanci vo finančnom a poisťovacom sektore, v priemere 2644 eur mesačne. Naopak, tradične najmenej, 889 eur, brali pracovníci v ubytovacích a stravovacích službách. Zárobky na Slovensku dlhodobo zaostávajú za vyspelými krajinami západnej Európy a tiež za Českom. V samotnom poslednom štvrťroku minulého roka priemerná mzda na Slovensku dosiahla 1643 eur. Medziročne sa zvýšila o 4,7 percenta, najpomalšie od začiatku roka 2021. Okrem miery nezamestnanosti vlani podľa štatistikov na nové minimum klesol aj počet nezamestnaných. Bez práce na päťmiliónovom Slovensku bolo v priemere za celý minulý rok takmer 148 000 ľudí, čo medziročne predstavuje pokles o 8,8 percenta. V samotnom poslednom štvrťroku miera nezamestnanosti dosiahla 5,2 percenta.;N/A
Forbes;Ekonomická nálada podnikateľov a spotrebiteľov sa zlepšuje. V stavebníctve a priemysle panuje pesimizmus;Celková ekonomická nálada podnikateľov a spotrebiteľov na Slovensku sa po januárovom poklese vo februári zlepšila, zaostala ale za vlaňajškom aj za svojím dlhodobým priemerom. Vyplýva to z údajov, ktoré poskytol Štatistický úrad.;Celková ekonomická nálada podnikateľov a spotrebiteľov na Slovensku sa po januárovom poklese vo februári zlepšila, zaostala ale za vlaňajškom aj za svojím dlhodobým priemerom. Vyplýva to z údajov, ktoré poskytol Štatistický úrad. Ukazovateľ ekonomickej nálady sa vo februári zvýšil na 102,9 bodu zo 101,9 bodu v prvom mesiaci roka. Oproti vlaňajšku sa znížil o 3,4 bodu, za svojím dlhodobým priemerom zaostal o 3,1 bodu. Výsledok ovplyvnil okrem iného optimizmus podnikateľov v službách a v maloobchode. Vzrástol pesimizmus v stavebníctve a priemysle. Priemyselníci hlásili pokles objednávok a nižšiu produkciu predpokladajú napríklad podniky vo výrobe áut, ktorá je motorom slovenskej ekonomiky. Vo februári oproti januáru sa nepatrne prehĺbil pesimizmus tiež medzi spotrebiteľmi, príslušný ukazovateľ bol najhorší od mája 2023. Vzrástli obavy obyvateľov z nárastu nezamestnanosti, ďalej ohľadom vývoja hospodárstva a finančnej situácie domácností. V Česku celková dôvera v ekonomiku vo februári vzrástla medzimesačne o 0,4 bodu na 97,8 bodu. Optimistickejší boli podnikatelia, u ktorých dôvera mierne stúpla a dostala sa na najvyššiu úroveň od apríla 2023. V prípade spotrebiteľov však klesla na najnižšiu hodnotu za posledných 12 mesiacov.;N/A
Forbes;Výsledok konsolidácie? Inflácia sa prudko zvýšila – na 3,9 percenta;Podľa Štatistického úradu rast cien na Slovensku v januári výrazne ovplyvnili zmeny sadzieb dane z pridanej hodnoty a nová daň na sladené nealkoholické nápoje;Podľa Štatistického úradu rast cien na Slovensku v januári výrazne ovplyvnili zmeny sadzieb dane z pridanej hodnoty a nová daň na sladené nealkoholické nápoje Medziročná miera inflácie na Slovensku sa v januári tohto roka zrýchlila na medziročné maximum 3,9 percenta z 2,9 percenta v decembri minulého roka. Na medzimesačnej báze sa spotrebiteľské ceny v krajine začiatkom tohto roka zvýšili o 1,7 percenta, čo je najviac za posledné dva roky.Informoval o tom dnes Štatistický úrad. V januári vstúpila na Slovensku do platnosti väčšina opatrení z vládneho konsolidačného balíka, ktoré zvýšili najmä niektoré existujúce dane a zaviedli nové. Podľa Štatistického úradu infláciu na Slovensku v januári výrazne ovplyvnili zmeny sadzieb dane z pridanej hodnoty a nová daň na sladené nealkoholické nápoje. Základná sadzba DPH sa zvýšila na 23 percenta z predchádzajúcich 20 percent.Naopak, napríklad niektoré potraviny sú teraz zdaňované päťpercentnou sadzbou DPH namiesto predchádzajúcich desiatich percent, zatiaľ čo iné potraviny a elektrina podliehajú novej 19-percentnej sadzbe. V januári v porovnaní s rovnakým obdobím minulého roka vzrástli ceny na Slovensku vo všetkých 12 hlavných sledovaných skupinách tovarov a služieb. Ceny sa zrýchlili v skupine potravín a nealkoholických nápojov, ako aj v skupinách bývanie a energie, ktoré spolu tvoria najvyšší podiel na výdavkoch slovenských domácností. Tempo medziročného rastu cien samotných potravín sa v januári spomalilo na 1,7 percenta z 2,4 percenta v decembri. Zlacnelo mäso, chlieb a zelenina. Na druhej strane nealkoholické nápoje zdraželi dvojciferným tempom, najmä v dôsledku novej dane na sladené nápoje, uvádza Štatistický úrad. Podľa úradu práve vývoj cien nealkoholických nápojov, alkoholických nápojov a tabakových výrobkov výrazne ovplyvnil celkovú infláciu na Slovensku. „Očakávanie prudkého rastu cien vplyvom daňových opatrení vládnej konsolidácie sa naplnila. Hoci je hlavná časť skokového rastu inflácie z titulu úprav sadzieb DPH za nami, s ohľadom na nižšiu porovnávaciu základňu z minulého roka je zrejmé, že medziročne bude rásť inflácia aj po zvyšok roka,“ uviedol ekonóm 365.bank Tomáš Boháček. Analytik Slovenskej sporiteľne Matej Horňák uviedol, že ešte vyššej inflácii v januári zabránili pokračujúce vládne kompenzácie zamerané na udržanie cien energií pre domácnosti. Bez tohto opatrenia, ktoré podľa neho v čase nevyhnutného ozdravenia verejných financií príde na stovky miliónov eur, by sa inflácia na Slovensku priblížila k piatim percentám. V Česku v januári medziročná miera inflácie spomalila na 2,8 percenta z decembrových troch percent.;N/A
Forbes;Slovenská ekonomika rástla o 1,8 percenta. Jej budúcnosť závisí od troch faktorov;Hospodárstvo ťahala predovšetkým domáca spotreba, brzdou rastu bola investičná činnosť.;Hospodárstvo ťahala predovšetkým domáca spotreba, brzdou rastu bola investičná činnosť. Slovenská ekonomika rástla na konci roka rýchlejšie ako v treťom kvartáli. Rýchly odhad HDP za štvrtý kvartál, ktorý zverejnil Štatistický úrad, hovorí o raste 1,8 percenta. „Po očistení výsledkov o sezónne vplyvy dosiahol nárast 1,7 percenta. V porovnaní s predchádzajúcim štvrťrokom dosiahol HDP nárast 0,5 percenta,“ pripomínajú analytici. Za celý rok 2024 si ekonomika polepšila o rovné dve percentá. Napríklad NBS odhadovala celoročný rast na úrovni 2,1 percenta. Ekonomika počas posledného kvartálu vyprodukovala v bežných cenách hodnotu 33,9 miliardy eur. Po prepočte do stálych cien bol HDP 26,9 miliardy. Rast podľa štatistikov podporil najmä domáci dopyt, a to konečná spotreba domácností a verejnej správy. Naopak, výkon ekonomiky pribrzdil pokles investičnej činnosti. Zamestnaných bolo 2,439 milióna osôb, čo predstavuje medziročný pokles o 0,2 percenta. Rovnaké číslo zostáva aj po sezónnom očistení. Štatistický úrad zverejnil len rýchly odhad. Podrobnejšia štruktúra je k dispozícii za predchádzajúce štvrťroky. Aktuálne dáta Štatistického úradu za štvrtý kvartál nemali dôvod zásadne prekvapiť. Otáznikom však je, do akej miery ekonomiku spomalia tri významné faktory. Potenciálnymi brzdami ekonomického rastu sú zhoršujúca sa nálada v Nemecku, obchodná vojna Donalda Trumpa aj vplyv konsolidácie. Národná banka Slovenska v decembrovej makroprognóze odhaduje, že v roku 2025 by mala slovenská ekonomika rásť o 2,3 percenta. Komerčné banky sú pesimistickejšie, rozsah ich predpovedí činí 1,4 až 2,1 percenta. Slovensko je bytostne závislé na vývoji v Nemecku a trápenie nášho najvýznamnejšieho obchodného partnera brzdí aj našu ekonomiku, upozorňuje centrálna banka a dodáva, že Slovensko už dlhšie stráca konkurencieschopnosť. Ešte výraznejšie o tejto obave hovoria firmy. Asociácia priemyselných zväzov a dopravy vo svojej analýze pripomína, že Slovensko je dlhodobo vnímané ako exportná krajina, no menej sa hovorí o tom, že rovnako stojí aj na zahraničných investíciách. „Až 93 percent investícií pochádza z krajín EÚ, Veľkej Británie a USA,“ dopĺňa. Priemyselníci pripomínajú, že sme súčasťou globálneho trhu a regiónu strednej Európy, kde sa súperí o investície. V tomto regióne však strácame konkurencieschopnosť, zdôrazňujú. Ako pripomínajú, krajiny ako Česko, Poľsko, Maďarsko či Rakúsko ponúkajú stabilnejšie a výhodnejšie podnikateľské prostredie. „Slovensko má najvyššiu korporátnu daň v regióne, ako jediné z eurozóny zaviedlo daň z finančných transakcií, zvýšilo stropy pre sociálne odvody a navýšilo fixné náklady firiem,“ konštatujú Na najvyššie daňové bremeno bežného zamestnanca upozorňuje ajanalýza Konzervatívneho inštitútu M. R. Štefánika a spoločnosti EIC. Priemyselníci zároveň pripomínajú, že zákazky, ktoré dnes v priemysle realizujeme, boli získané za úplne iných konkurenčných a ekonomických podmienok. „Aj keď na najbližšie dva, tri roky má priemysel zabezpečenú výrobu, treba sa pozerať dopredu,“ vravia. Už dnes sa začína rozhodovať o tom, kam budú smerovať nové projekty – a pri súčasnom nastavení Slovensko nie je v tomto rozhodovaní vo výhodnej pozícii. Reálne podľa asociácie hrozí, že do krajiny prestanú prichádzať nové projekty a dobre platené pracovné miesta s vysokou pridanou hodnotou sa na Slovensku nebudú otvárať. V tejto chvíli stále nie úplne jasné, ktoré opatreniaz avizovanej obchodnej vojnyDonald Trump naozaj realizuje. USA sú pre Slovensko deviatym najvýznamnejším odberateľom. Smerujú tam predovšetkým priemyselné výrobky. Prípadná obchodná vojna by mohla zasiahnuť našu ekonomiku aj sekundárne. Slovensko je dodávateľom európskych krajín, ktoré ďalej exportujú do USA. Člen Rady pre rozpočtovú zodpovednosť Martin Šustervo svojom blogupripomína situáciu spred necelého storočia. „V 30. rokoch minulého storočia boli jednou z hlavných príčin Veľkej hospodárskej krízy clá z dielne amerických republikánov, takzvaný Smoot-Hawley zákon, ktoré rozpútali celosvetovú obchodnú vojnu, keď na americké clá reagovali odvetnými opatreniami Kanada, Mexiko, Austrália a väčšina európskych krajín vrátane vtedajšieho Britského impéria,“ približuje. Dodáva, že v priebehu asi štyroch rokov skolaboval nielen americký, ale aj európsky zahraničný obchod o dve tretiny a HDP o štvrtinu, nezamestnanosť sa zdvojnásobila a drastická sociálno-ekonomická situácia nakoniec viedla k najhoršej vojne v histórii ľudstva. Na druhej strane Šuster dodáva, že to možno s Trumpovými clami nebude až také zlé. Počas jeho prvého mandátu stačilo krajinám EÚ ukázať zoznam odvetných ciel, aby prezident upustil od väčšiny chystaných ciel voči nám. „Aj teraz môžeme mať nádej, že sa nám iba vyhráža a po nejakých, možno iba kozmetických ústupkoch nakoniec clá nebudú,“ uzatvára.;N/A
Forbes;Slovensko vlani navštívilo viac turistov. Ich počet však neprekonal rekord z roka 2019;Takmer dve tretiny klientov hotelov, penziónov a ďalších ubytovacích zariadení na Slovensku tvorili vlani domáci turisti.;Takmer dve tretiny klientov hotelov, penziónov a ďalších ubytovacích zariadení na Slovensku tvorili vlani domáci turisti. V ubytovacích zariadeniach na Slovensku vlani bolo medziročne o tri percentá viac hostí, čím hotelieri dosiahli druhý najlepší výsledok za celú dobu vedenia záznamov. Stále však neprekonali predcovidový rok 2019, informoval dnes ČTK Štatistický úrad Slovenskej republiky. Na Slovensku sa vlani ubytovalo 5,9 milióna ľudí. V porovnaní s rekordným rokom 2019 to stále predstavovalo pokles o osem percent, teda výpadok viac ako pol milióna hostí. Takmer dve tretiny klientov hotelov, penziónov a ďalších ubytovacích zariadení na Slovensku tvorili vlani domáci turisti. V porovnaní s rokom 2019 chýbalo Slovensku 13 percent zahraničných hostí. Zo zahraničia na Slovensko dlhodobo prichádzajú najmä Česi. Najviac turistov sa vlani na Slovensku ubytovalo v Bratislavskom a Žilinskom kraji. V Českej republike počet turistov vlani prvýkrát prekonal rok 2019, posledný celý rok pred začiatkom pandémie choroby covid-19, ktorá výrazne obmedzila cestovanie.V krajine sa ubytovalo približne 22,8 milióna turistov, čo je medziročne o 3,8 percenta viac, a počet prenocovaní vzrástol o 2,6 percenta na 57,3 milióna nocí.;N/A
